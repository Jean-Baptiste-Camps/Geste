Seignor , oez qui chançon demandez , 
Soiez en pès et si m’oez conter 
D’une aventure onques ne fu sa per , 
Coment les jestes vindrent a decliner , 
Les ancienes dont l’en soloit parlers : 
C’est d’Aymeri de Nerbone lo ber 
Et de son fil lo chetif Aïmer 
Et de Guillaume lo marchis au cort nés , 
De Charlemaine lo fort roi coroné 
Qui a ses filz dona ses heritez , 
A Looys et a Lohier l’ainznés : 
Lohiers en est en Alemaigne alez 
Et Looys est en France reméss ; 
Cil troveor les ont lessiez ester . 
Hui mès orrez du lignaje parlers : 
La jentil jeste doit on renoveler . 
Ce fu en mai que l’en dist en esté ; 
Fuellissent bois et raverdissent pré 
Et totes eves revienent en canel , 
Danz Aymeris de Nerbone li bers 
Seult adès fère les quintaines lever , 
Mès or se muert en sa bone cité . 
A Pentecoste , a une feste anuel , 
Granz fu li cors a Loon la cité ; 
Asez i ot et demaines et pers . 
Un diemenche au soir , après soper , 
S’est l’emperere en son estant levez : 
Si apela sa jent et son barné : 
« Seignor , » fet il , « un petit m’entendez . 
« Ici vos ai par devant moi mandez . 
« Venu i estes , si vos en sai bon gré . 
« A ceste feste me soliez enorer ; 
« Corone d’or i soloie porter , 
« Et hui encores m’est il renovelé : 
« Vos me soliez tenir en grant chierté , 
« Mès or sui vilz et entre piez botez 
« Or me lessiez gerroier et foler : 
« Hues Chapez m’a malement grevé , 
« Arse a ma terre et mon païs gasté , 
« Et mes chastiax peçoiez et robez ; 
« De ci as portes de Paris est alez ; 
« Prise a la proie par devant la cité . 
« Grant honte fètes se vos l’i consentez ; 
« Homes parjures vos en puis apeler . 
« Mès une chose ai je or en pensé 
« Que je ferai , qui ne puet demorer . » 
Prent la corone qui molt fist a loer 
Ou li clou d’or reluisoient molt cler 
Que li palès en est enluminez : 
« Seignor , » fet il , « la corone prenez ; 
« Cui vos plera en fètes coroner : 
« Recluz serai a un de ces autés . »  
XV . contor ont de pitié ploré , 
IIII . roi saillent qui l’ont recoroné : 
« Danz rois , » font il , « ne soiez si irez ; 
« Hues est mors , s’il puet estre trovez ; 
« Il en perdra la teste . » 
« Seignor baron , » dist li rois Looys , 
« Hues Chapez m’a malement bailli , 
« Arse a ma terre et gasté mon païs , 
« . XV . chastiax peçoiez et maumis , 
« Prise a la proie as portes de Paris . 
« Uns miens baron me seult venir servir : 
« C’est de Nerbone li frans quens Aymeris ; 
« Il est mes hom et souvent a voir dit , 
« Et Charlemaines , mes pere , lo nori 
« Et li dona Nerbonois a tenir ; 
« Tote a la terre quite et lo païs , 
« Lo suen conseil vodroie je oïr ; 
« Manderai lo annuit ou lo matin , 
« Si m’aidera ma guerre a maintenir 
« Contre Huon qui si m’a envaï . » 
Gautier apele de Termes , si li dist : 
« Sire fillex , » dist li rois Looys , 
« Vos en irez lo mesaje fornir 
« En Nerbonois au preu conte Aymeri ; 
« Si li direz viegne , soie merci , 
« A beles armes et a destriers de pris 
« En sa conpaigne de chevaliers . x . mil . 
— Volentiers , sire , » Gautiers li respondi , 
« J’irai sans plus atendre . » 
Li preus Gautiers en vint a son ostel , 
Ses armes rueve , l’en li va aporter . 
Il vest l’auberc qui fu au roi Lambé , 
L’elme laça ou l’escarbocle pert 
Si que par nuit rendoit tele clerté 
. M . chevalier en voient asez cler ; 
Il çaint l’espée a l’aufaje Barbé ; 
L’escu li ont si chanberlanc livré , 
Tarje roonde que l’en soloit porter ; 
La lance roide et l’espié noielé , 
A . v . clox d’or lo confanon fermé . 
Bauçant li ont en la place amené ; 
A grant merveille estoit bien atornez , 
Bele ert la sele que el dos ot fermé , 
Li arçon sont a cristal noielé 
Et les . ii . auves d’ivoire d’otre mer , 
La coverture de brun paile roé ; 
Mieudre destrier ne covint demander 
Por corre tost ne por soef aler . 
Gautiers monta , a estrier n’en sot gré ; 
. X . chevalier se corent adober 
Qui avuec lui en voloient aler . 
Gautiers cria : « Seignor , ne vos movez ; 
« Par cele foi que je doi Deu porter , 
« Ja nuls de vos ne convient remuer ; 
« J’irai tot sol lo mesaje conter 
« Au seignor de Nerbone . » 
Gautiers en vet , congié a pris au roi ,  
Ses garnemenz a trossez entor soi , 
Bauçanz li anble docement sanz desroi , 
Passe les terres , les bois et les marois , 
Les eves rades qui corent par destrois . 
Tant chevaucha et au main et au soir , 
Nerbone vit ou Aymeris estoit 
Que tuit si home plorent . 
Quant li mesajes entra en la cité , 
De totes parz oï la jent plorer 
Et Aymeri lor seignor regreter : 
« Filz de baron , jentils quens naturels , 
« Tant nos avez tenuz en grant chierté :  
« Or vos morez , ce est dels et pitez . 
« Hui est li jors que barnaje est remez 
« Ne il n’est hom qui l’en puist destorner . 
« Qui tels est or chevaliers adobez 
« Jusqu’a un an sera boviers clamez ; 
« A la charue le covendra aler , 
« Son destrier vendre et avoine achater . » 
A ces paroles en chiéent . x . pasmé 
Por Aymeri lo conte . 
Gautiers de Termes descendi au perron , 
Au sicamor , lez lo dois del lion ; 
A un branche pent son escu roont ; 
Les autres armes a mises environ , 
Et aresna Bauçant lo coreor . 
Si est venuz en la sale maior 
Ou se seoit Aymeris li contor 
Dedenz un lit , d’arjent sont li crepon 
Et de roje or sont li pomel d’entor , 
Et furent tuit d’ivoire li limon , 
Totes les cordes de vermeil soie sont : 
Coutes i ot ne sai o . iv . o . ii . 
Et traversiers et linciex et velox , 
Et orilliers et martrin covertor 
Point a oisiax , a bestes et a flors . 
Iluec se gist Aymeris li meillor 
Qui onques fu jusque en Inde maior . 
Cil chevalier lo plorent tot entor ; 
Dame Hermenjarz se pasme de dolor ; 
Sovant regrete Aymeri son seignor : 
« Hé ! riche conte vaillant de grant onor , 
« Quant vos morez c’est domaje et dolor ! 
« Haï barnaje ! com fallez hui cest jor , 
« Chevalerie pert los et bruit et flor . 
﻿ « Que ferai , dolerose ? » 
Gautiers de Termes est el palès entrez , 
Qui fu neveu dant Aymeri lo bers ; 
Bel ot lo cors , eschevi et molé , 
Gros par espaules , grele par lo baudré , 
Longues les jambes , et les piez bien tornez , 
Et vairs les euz , comme faucon mué . 
N’ot pas mantel , ançois fu defublez , 
Chauces de paile , n’i ot giens de soler , 
Camoisiez fu de ses armes porters : 
En nule terre n’ot plus bel bacheler . 
Dame Hermenjarz lo reconut assezs ; 
Si l’acena , que nel pot apeler , 
Tant ot lo piz et lo cuer enserré 
De son seignor replaindre et doloser . 
Il vint au lit ou quens Aymeris erts ; 
Si s’ajenoille por lo conte esgarder , 
Les euz li voit en la teste torner , 
Et la color treschangier et muers : 
Tote la char li revertist en blef . 
La destre main li manoia soef , 
N’i senti voine batre ne remuers ; 
Dont quide bien qu’il soit de vie alez . 
Tel duel l’en prist de son ami charnel 
Li cuers li ment , que ne pot endurer , 
Desor lo marbre estoit cheüz pasmez . 
Quant se redrece si est haut escrïez 
Et se clama chetif maleürés : 
« Hui muert li mieudre de la crestientés ! » 
Dame Hermenjarz li prist a demanders : 
« Sire Gautiers , » dist ele , « dont venezs ? 
« Ou est li roiss ? gardez ne lo celez . 
— Par mon chief , dame , a Loon la cités ; 
« A ceste feste l’avomes coronés ; 
« Mès il mandoit dant Aymeri lo ber 
« Qu’en doce France li alast aïder 
« A tot . x . mil de chevaliers armez , 
« A hanstes roides , a confanons fermez . 
« Hues Chapez l’a malement menés : 
« Arse a sa terre et son païs gasté , 
« . XV . chastiax peçoiez et robez , 
« De ci as portes de Paris est alezs ; 
« Prise a la proie par devant la cité 
« Et mon palès de Termes deserté , 
« Ars et brisié et tot l’avoir porté , 
« Et mes . iifilz en sa prison jetez . 
— Sire Gautiers , po vos estes hastezs : 
« N’ira ja mès danz Aymeris li ber , 
« Car il se muert , près est del devïers ; 
« Il ne parla . ivjors a passé . » 
Gautiers l’oï , si comence a plorers ; 
Dame Hermenjarz lo prist a regreters : 
« Aymeri sire , dels est que vos morezs ! 
« Bien deüssiez encor a nos parler 
« Et une fois de vos euz regarder 
« Et lo barnaje de ceenz conforters : 
« A toz jors mès nos en fust plus soef . 
« Mort car me prenne m’i lesse durer . 
« Dès que je pert lo conte naturel , 
« Si decline barnajes ! » 
Gautiers se pasmes ; dame Hermenjarz s’escrie , 
Ront ses chevex et sa robe descire , 
Si se clama dolerose , chetives : 
« Aymeri sire , franc chevalier nobile , 
« Vos vos morez , dont c’est dolor et ires ; 
« Hui est li jors que barnaje declines : 
« Si pert son los flor de chevalerie , 
« Ja mès par conte n’estra si essaucies ! » 
Desus Gautier chiet pasmée sovine . 
C . chevalier par lo palès saillirent 
Qui a lor bras la lievent et sotindrent . 
Li dels del conte et de la dame riche 
I fist plorer maint fil de palazine 
En la sale a Nerbone . 
Granz fu li dels en la bone cité 
Tot por lo conte dant Aymeri lo ber . 
Hermenjart tienent , ne la porent tenser 
De son seignor et plaindre et regreter . 
Gautiers de Termes la prist a conforters : 
« Dame , » dist il , « molt grant tort en avezs ; 
« Encor garra li contes naturels , 
« Car de grant mal revient on en santé . » 
Ele responts : « Pour neant en parlez . 
« Li quens se muert , jel sai de verités : 
« Car nos laira dolenz et esgarez . 
« Biau fil Guibert , que vos ce ne savez , 
« Qui estïez sor Sarrazins alez 
« Au port d’Ossau sor Judas l’amirés ! 
« Ne verrez mès dant Aymeri lo ber , 
« Ne ne porrez a sa boche parler 
« Qui vos soloit les bons conselz doner . » 
En la sale ot un sarrazin Esclers : 
Espiez fu Corsuble l’amirés ; 
Dedenz Nerbone ot un mois conversé 
Por lo païs veoir et esgarder . 
Quant vit lo conte de la mort apressé , 
Et Guibelins ert en Espaigne alez 
Et que li rois est en France mellez , 
Honir le vuelent li baron del regné , 
Il ne vost plus targier ne demorers : 
Tot belement issi de la cité . 
Hés ! Dex , quel duel li barnajes nel sets ! 
Si le feïssent ocire et desmenbrer . 
Cil le confonde qui en croiz fu penezs ! 
Il le dira Corsuble l’amiré 
Qui lor metra lo sieje en la cité 
Dont li païs sera ars et gastez 
Et li mur fret et li pan esfondré 
Et la tor peçoiée . 
Quens Aymeris estoit chargiez de mal . 
Si plot a Deu que il li alaschasts ; 
D’entor lo cuer la dolor li tresva , 
Ovri les euz li quens , si esgarda 
Et vit plorer mil chevaliers loialss ; 
Devant lui fu as piez dame Hermenjarz , 
Toz ses chevex ronpi et descira 
Et Aymeri son seignor regretas : 
« Haïs ! baron , jentils quens naturals , 
« Quant vos morez c’est domajes et mals ; 
« Se nostre Sire lo feïst parigal 
« Que li miens cors quant et vos deviast , 
« Dedenz mon cuer tele joie n’entra . 
« Mort car me pren , je lo vodroie ja 
« Que la moie ame o la soie en alast 
« En Paradis tot droit a une parts ! 
« Seignor , » dist ele , « ne vos merveilliez pas 
« Se j’ai grant duel del conte naturals : 
« Ja mès contesse tel chevalier n’avra . 
« Lasse , or remanrai veves ! » 
Quant Aymeris ot sa feme parler 
Et entor lui ses chevaliers plorer , 
Ovri les euz , ses a reconfortezs : 
« Seignor , » dist il , « merci por amor Dés ; 
« Je ai tel mal ne me puis remuer . » 
Dame Hermenjarz ot son seignor parler , 
Ne fust si liée por . xiiiicitez , 
Qui li donast tot l’or de Barlesguezs : 
Les mains li bese et la boche et lo nés 
Et lo viaire et les euz qu’ot troblezs : 
« Sire , por Deu , » dist ele , « respasez , 
﻿ « Et si ne morez mie . 
— Seignor baron , » dist Aymeris li frans , 
Li riches quens , li hardiz , li vaillanz , 
« Je ai tel mal onques mès n’oi si grant 
« Ne ne me puis remuer tant ne quant . » 
Gautiers de Termes , et li preuzGuinemenz 
Et Hermenjarz la contesse avenant 
Aymeri liévent en son lit en seant 
Et li apoient les costez et les flans 
De moles coutes volsés de pailes blans 
Et si l’afublent d’un mantel avenant , 
A listes d’or furent conjoint li pans ; 
XIIII . pierres ot el tassel devant 
Qui plus reluisent que chandoile ardant . 
« Seignor baron , » dist Aymeris li frans , 
« Tel poor ai que toz li cuers me ments : 
« Un avison me vint ore devants : 
« De vers Espaigne venoit un feu ardant 
« Qui mon païs aloit tot esprenants ; 
« Devant aloit . inoirs oisels volanz , 
« Granz come bues estoit en son estant , 
« Tot li plus cointe si ravissoit avant , 
« Et s’asseoit en son la tor plus grant 
« De totes parz en abatoit les pans . 
« Je vi chooir lo clochier Saint Vincent , 
« Et alumer ceste sale vaillant , 
« Et de ces murs fondoient li auvant . 
« . I . rais de feu me venoit avolant , 
« Par mi lo cors me feroit en lançant , 
« Si m’ardoit tot et la char et lo sancs ; 
« Et de ma boche issoit . ioisels blans 
« Come aloe ert et fez en tel senblants ; 
« Encontremont s’en aloit ravissants ; 
« Un grant estoire trovoit de colons blans , 
« En vers lo ciel l’enmenoient volant . 
« Une voiz doce aloit l’oisels chantants ; 
« Ne sai qu’estoit , mès que poor ai grant , 
« A Damedeu lo pére me commants : 
« Tote la char me trenble . » 
Dist Aymeriss : « Oez , seignor barons ; 
« Une autre chose me vint en avisons ; 
« En riviere ère alez o un faucon , 
« S’avoie pris une ane et un mallon , 
« Je m’en venoie toz liez et toz joioss : 
« D’une montaigne sailloient . xiiiiors 
« Laiz et despers et iriez et hidos , 
« Si ocioient mon destrier misodor , 
« Devant mes euz lo depeçoient tot 
« Et me sailloient vers lo vis contremont , 
« Voloient moi mangier tot a bandon . 
« Par un desert vint corant uns lionss : 
« Feu li voloit par la gole a bandons : 
« Si le sivoient . xxx . . mbroon . 
« De cele chose avoie je poor , 
« Mès il me fist un molt riche secors , 
« Car devant moi abati un des ors 
« Et dechaça par terres et par monz , 
« Dont oi poor et joie . » 
« Quant li lions ot les ors enchaciez , 
« De cele chose me fis je forment liés ; 
« Mès droit a moi revint toz eslessiez , 
« Gole baée si com il fust iriez . 
« Grant poor oi ne me vosist mangiers ; 
« Cant après lui ainsi com erragiez 
« Vint une muete de levriers eslessiezs ; 
« Sivant l’aloit l’estoire des levriers . 
« Une merveille lo vi senefiers : 
« Très devant moi a la terre cochier , 
« Si me besoit et les mains et les piez , 
« Tot entor li glatissoient li chien 
﻿ « Et demenoient joie . » 
« Oez , seignor , » dist Aymeris li franss ; 
« Une autre chose me revint en senblants : 
« Dame Hermanjarz o lo cors avenant 
« Ert tote nue soz ce pin verdoiants ; 
« Tote estoit noire , mès un bras avoit blanc . 
« . II . noires choes li venoient devant 
« Qui li donoient sopes de fer en sanc 
« Et la contesse les manjoit en plorant , 
« Et la menoient droit a un feu ardant , 
« Enz la voloient jeter de maintenants : 
« Ses filz Guiberz i venoit apongnant 
« Ques ocioit a l’espée trenchant , 
« A la contesse donoit un mantel blanc . 
« Lors fenirent li sonje . » 
En la cort ot un juï Saolins : 
Sajes hom fu et de grant sens porpris , 
Il ot un livre paré de toz latins 
Ou li art sont et li sonje descrits ; 
Lo livre prent , s’entra en un jardin 
Et se cocha desoz l’onbre d’un pins ; 
Totes les arz reversa et enquist , 
Iluec voit toz les sonjes Aymeri 
Et lo grant mal qui li doit avenirs ; 
Si a ploré des biax euz de son vis . 
Vint en la chanbre , sor l’esponde s’asists : 
Ja li dira noveles . 
« Aymeri sire , » dist li juïs sachanz , 
« De vostre sonje orrez ci lo senblant , 
« Quant vos veïstes venir lo feu ardent 
« Qui cest païs aloit tot esprenant , 
« C’est un estoire de paiens mescreanz 
« Qui t’assaudront en ta cité plus grant . 
« Li noir oisel que veïstes volant 
« Grant come buef et fet en lor senblant , 
« Ce seront roi do regne des Persanzs ; 
« Tot le plus maire qui ravissoit devant 
« Et s’aseoit en son ta tor plus grant , 
« De totes parz en abatoit les pans , 
« Ce est l’orgoil Corsuble l’amirant 
« Qui te ferra de son espié trenchant 
« Par mi lo cors , ja n’i avras garant . 
« Chooir veïs lo clochier Saint Vincent 
« Et alumer ceste sale vaillant 
« Et de ces murs fondoient li auvant , 
« C’est ta fiertés qui se va declinant 
« Et tes barnaje que avoies si grant . 
« Tu te morras , ja n’istras de cest ans : 
« Fai departir ton or et ton arjent 
« Et lo tresor qu’as amassé si grant , 
« Done le tost por Deu omnipotents : 
« T’ame sera florie . » 
« Aymeri sire , » li sajes clers a dit , 
« Li rais de feu que tu veïs venir , 
« Qui enz el cors maintenant te feri , 
« Tote la char et lo sanc t’en esprist , 
« Ce ert li glaives dont tu seras ocis . 
« Li blans oisels qui de ta boche issi , 
« Qui vers lo ciel contremont se ravi , 
« T’ame sera qu’ira en paradis 
﻿ « En perdurable vie . » 
« Aymeri sire , de l’autre avison , 
« Quant en riviere fustes o lo faucon , 
« Pris aviez une ane et un mallon , 
« Si en veniez tot liez et tot joios , 
« C’ert chevalchiée que tu feras un jor , 
« Et conquerras un eschec merveillos , 
« Que en ta vie n’en conquis un greignors ; 
« Mès Sarrazin le te retodront tot , 
« Ne t’en leront vaillant un esperons ; 
« Ce senefie , sire , les . xiiiiors . 
« Soz toi ocistrent ton destrier misodors ; 
« C’èrent paien qui encor te prendront 
« Et enz el cors d’un espié te ferronts ; 
« Ce senefie , biau sire , del lion 
« Sivant l’aloient . xxxmile broon , 
« Qui devant toi abatuz ot . iiors 
« Et dechaciez par terres et par monzs ; 
« Ce ert Guiberz vostre filz li menor , 
« Qui vos fera un molt riche secors . 
﻿ « Par lui avrez aïe . » 
« Aymeri sire , de vostre autre senblant , 
« De la contesse o lo cors avenant 
« Que vos veïstes soz lo pin verdoiant , 
« Tote estoit noire mès un bras qu’ele ot blanc , 
« Ce seront duel et poine et ahan 
« Que li feront Sarrazin mescreant . 
« Ce senefie les sopes et lo sanc 
« Que ele avra de mangier tel talent 
« Onques contesse n’en ot encor si grant , 
« La veveté ou el sera lonc tenss ; 
« Ja n’avra mès seignor en son vivants ; 
« Ce senefie qu’ele avoit lo bras blanc . 
« Itant de joie avra de ses enfanz 
« Ses filz Guiberz li fera secors gent 
﻿ « Qui durement l’a chiére . » 
Quens Aymeris ot lo juï molt chier , 
Bien croit tot ce que li ot desrainier , 
Mès il fu ber , ne se volt esmaiers : 
« Seignor , » dist-il « donez moi a mangiers ; 
« Je ne manjai . iiiijors a entiers , 
« Et de cest mal sui forment traveillez , 
« Et de ces sonjes qui si m’ont angoissié . » 
A doner l’eve sonent . iiiigrellier , 
Lo jor i levent jusqu’a . cchevaliers ; 
Itant l’en ot ses filz Guiberz lessié . 
Ne vodrent mie au mestre dois mangier , 
Ançois s’asistrent sor lo marbre jonchié 
Tot environ Aymeri lo guerrier . 
Lo riche conte servirent volentiers , 
Et la contesse ou il n’ot qu’enseignier . 
Mes entr’els . iii ot petit mangier 
Car fierement se dotent . 
Quant ce fu chose que Franc orent disné , 
Tréent les napes , s’ont lo vin demandé . 
A henas d’or lor a l’en aporté . 
Quens Aymeris a Gautier apelé 
Qui lo mesaje lor ot dit et contés : 
« Biau sire niès , un petit m’entendezs ; 
« A Looys mon seignor li direz 
« Que je li mant saluz et amistez , 
« Et si li pri por sainte charité 
« Que il me viegne veoir et esgarder 
« A tot . xxmil de chevaliers armezs : 
« Congié penrai a lui et a ses pers , 
« Car je me muir , l’en le m’a deviné , 
« Uns miens provoire qui est des arz parez . » 
« Volentiers , sire , » ce dist Gautiers li bers . 
Ses armes crie , l’en li a aportez , 
El destrier monte quant il fu adobez . 
Par mi la porte issi de la cité , 
Broche Bauçant par andox les costez , 
Et il li va coranz et abrivez . 
Tant a au soir et au matin erré 
A granz jornées et a malvès ostés , 
Qu’il est venuz a Loon la cités ; 
Si descendi soz lo pin , au degré . 
L’emperere ert de son mangier levez , 
Il apela sa jent et son barnés : 
« Seignor , » dist il , « un petit m’entendez . 
« Je m’esmerveil d’Aymeri lo barbé 
« Et de Gautier qui tant a demoré . » 
Ez lo mesaje enz el palès montés : 
Li rois lo voit , grant joie en a menés : 
Son destre bras li a au col posé , 
Lez lui l’asist el faudestué doré , 
Cortoisement l’en prist a apelers : 
« Sire fillex , un petit m’entendezs ; 
« Com se contient danz Aymeris li bers ? 
« Puet il or mès ses garnemenz porter , 
« Espée ceindre ni en cheval monters ? — 
« Par mon chief , sire , ja orrez verités : 
« Par moi vos mande saluz et amisté , 
« Et si vos prie por sainte charité 
« Que vos l’aliez veoir et esgarder 
« A tot . xxmil de chevaliers armezs : 
« Congié vuelt prendre a vos et a vos pers , 
« Car il se muert , en li a deviné , 
« Uns siens juïs qui est des arz parez . 
— Molt volentiers , » dist Looys li ber . 
﻿ « Je irai a Nerbone . » 
« Oez , seignor , » dist li rois Looys , 
« Hues Chapès m’a malement servis : 
« Arse a ma terre et gasté mon païs . 
« Or le quidoie detrenchier et honir , 
« Fere jostice au los de me amis , 
« Icest besoing m’estuet metre en respits : 
« S’irai veoir lo preu conte Aymeri 
« En ma conpaigne de chevaliers . xxmil . » 
Gautiers responts : « Molt par avez bien dit . » 
Dedanz Nerbone fu li quens Aymeriss : 
Il est malades , si se dote a morirs ; 
Or se porpense que mandera ses filzs ; 
Mande Bernart de Brubant lo jentil , 
C’est li ainznez des filz dant Aimeri , 
Et de Gironde sire Hernauz lo hardi , 
Et si manda Bueve de Conmarchis , 
Et d’Anseüne lo pogneor Garin , 
Et a Orenge Guillaume lo hardis ; 
Au port d’Ossau envoia Aufelis 
Por Guibert querre lo menor de ses filz 
Qui ert en ost sor Judas l’arrabi . 
Ne manda pas Aïmer lo chetif 
Que en Espaigne ont Sarrazin ociss ; 
Mès il manda de ses autres amis , 
De ses neveuz la ou il les sot vis , 
Qu’il viegnent a Nerbone . 
Quens Aymeris a toz ses filz mandez 
Et ses neveuz et son riche barné . 
Li mesagier ont congié demandés : 
Danz Aymeris lor a a toz doné . 
Chascuns s’en va son mesaje porter , 
Uns avant autre issent de la cité . 
Mès ainz que soient venu ne retorné 
Avra besoing danz Aymeris li ber , 
Que en sa vie n’en ot onques nul tel . 
Hui mès devons del sarrasin chanter 
Qui fu espié Corsuble l’amiré 
Et en Nerbone ot un mois sejorné . 
Tant a au soir et au matin erré 
Qu’a un batel passa otre la mers ; 
En Babiloine est li gloz arrivez 
Por lo mesaje jehir et raconter 
A l’amiré de Perse . 
Barrès chemine et passe lo païs 
Isnelement , ne prist cesse ne fins : 
Uns palefroiz ne s’i poïst tenir . 
Tant a erré qu’en Babiloine vint . 
L’amiré trueve sus el palès antifs ; 
De Mahomet un jent salu li dist . 
Quant il le vit sel besa et joï , 
Son destre braz desus lo col li mist , 
Lez li l’asist el faudestué d’or fins : 
Cortoisement a apeler lo prist , 
Si li demandes : « Dont venez vos , cosinss ? 
De quels noveles savez vos lo latins ? 
Com se contient li forz quens Aymeriss ? 
« Puet il or mès ses garnemenz sofrirs ? 
« Porter ses armes et son escu tenirs ? 
« Il est or sires de Nerbone la cit 
« Qui fu mon pere lo riche roi Sorbrin . 
« Danz Aymeris de Nerbone l’ocist , 
« Et Charlemaine , li rois de Saint Denis , 
« Si li dona Nerbonois a tenirs : 
« Ma terre tient et quite lo païs 
« Mahomet sire , donez m’en esclarcir 
« Mès un domaje merveillos li refis 
« Quant li ocis Aïmer lo chetifs : 
« A Porpaillart la teste li toli . 
« Si ferai jo lo vieil conte Aymeris ; 
« Il est et rolle seelé et escrit , 
« Je l’ocirrai a mon espié forbi . » 
« Par Mahom , sire , » Barrés li respondi , 
« De ceste chose , a li rolles mentis : 
« Quant je tornai de Nerbone la cit 
« Si se moroit li preuz quens Aymeriss ; 
« Quart jor avoit que il ert amuïz . 
« Mien escient que il l’ont enfoï . 
« N’i estoit pas li enfes Guibelins , 
« Au port d’Ossau a menez ses cosins 
« Ou est en ost sor Judas l’arrabis : 
« Des chevaliers a gasté lo païs , 
« Et cuer de France s’est mellez Looys . 
« Or pues Nerbone avoir sans contredis . 
« Par Mahomet , menbre toi de Sorbrin , 
« Du riche pere qui soef te noris ; 
« Va , si sesis la terre . » 
Li rois Corsolz en apela ses homess : 
« Seignor , » fet il , « or puis avoir Nerbone 
« Quant feniz est danz Aymeris li conte . 
« Ses filz Guiberz , en a mené ses homes , 
« Au port d’Ossau est alez sor mon oncle . » 
Droit en Sezile fet ses mesajes corre , 
En Pincernie en vont poignant . iiHongre , 
En Alixandre envoie por ses homess : 
D’ices contrées li vindrent . iiiitorbe 
XXXX . . mde Sarrazins a nonbre . 
Sor la cité ot une eve orguellose , 
Paiene jent l’apelent Perillose , 
D’une montaigne li afilent les ondess ; 
L’erbe i est verz , la praerie longue , 
Li olivier i sont qui li font onbre 
Ou Sarrazin descendent . 
Quant Sarrazin furent tuit descendu 
Par la riviere furent li tré tendu 
Grant . iiiiliues , que d’amont que de jus , 
Dexs ! tant pan d’or et tant riche aigle i luist . 
Contre soleil gietent clarté et bruit . 
X . roi païen se sont de l’ost issu , 
En Babiloine en sont corant venus ; 
L’amiral trovent desoz un pin foillu 
Lez un piler de marbre ou il se jut 
Qui toz fu poinz de flor de vert azurs ; 
De Mahomet li ont tuit dit salus : 
« Sire amiral , por quoi te tarjes tus ? 
« Uns granz estoiret’est de paiens venuz , 
« LX . mil as verz elmes aguz , 
« Qui de Nerbone peçoieront les murss ; 
« Va , si sesis la terre . » 
Li rois Corsolz en apela Maudras , 
Un Sarrazin felon de pute part ; 
Ainz ses linajes n ' en ot vestuz de dras , 
Toz fu veluz jusqu’as talons aval , 
Et quant il rit si senble Satenas . 
Dist l’amirals : « Venez avant Maudrass : 
« Vos en irez por ma jent de Baudas , 
« De Pincernie , de Perse et de Damass ; 
« Dites mes homes que ne demorent pas . » 
Li gloz en va , onques mot ne parla , 
Qui plus tost cort que brachez ne chevals . 
Icelui jor . iiiiterres cerchas ; 
Et l’endemain , ainz que midis passast , 
Un grant estoire de paien ajosta , 
XXXX . mil de la jent criminals ; 
Si les conduist l’amiral de Baudas . 
Soz Babiloine porprainent lor estals ; 
Durement aiment et prisent l’amiral . 
Molt lor est bel que a Nerbone ira . 
Tex s’en fet lié qui ja n’en revendra 
Ne ne verra Espaigne . 
Li rois manda por sa jent de montaigne , 
XX . mile Turs o les chieres grifaignes , 
Qui n’aiment Deu ne rien qui a lui tiegne . 
Uns amirals les aconduit et maine . 
Soz Babiloine se lojent en la plaignes : 
﻿Cil desirent la guerre . 
Li rois manda sa jent de Foleroche 
Et cels de Meque qui Mahomet aportent . 
Li rois Galafres lor amaine un estoire 
XX . . mturs de la jent d’Antioche . 
Soz Babiloine encontrent les estoiress ; 
Cil iront a Nerbone . 
Li rois Corsolz fet soner ses tabors , 
XX . . mgrelles en ses plus hautes torss ; 
Jusqu’a . vliues responent li frimor 
Dont est monté l’estoire perillos . 
CM . home de la jent paienor 
Droit a la mer chevauchierent lo jors ; 
La veïssiez tant barjes , et dromonz 
Et tant enseignes de paile de color . 
Quant la nuit vient et trespasa li jors 
Et du soleil perdirent la luor 
Vindrent es barjes et es dromonz Corsolts ; 
Drecent lor voiles et adrecent lor tors 
Par mi la mer plus haute . 
Quant Sarrazin orent lor nés garnies , 
Asez i metent pain et vin et farine , 
Et char salée et autre manantie , 
Hauberz et elmes et espées forbies , 
Destriers de garde et bons murs de Sulie . 
Quant ce fu chose , que li nés sont garnies , 
Tréent lor ancre , si ont drecié lor sigle . 
En mer s’enpaignent , quant la terre ont guerpies ; 
Braient cil or et cil broon glatissent , 
Rechanent mur et cil destrier henissent , 
Cil espervier sor ces perches s’escrient , 
Sonent cil cor , cil olifant bondissents ; 
Haute mer covrent de lanternes esprises . 
Bons fu li venz qui droitement les guie , 
Desoz Nerbone a droit port les arive . 
Paiene jent ne s’esmoierent mie , 
Lor ancre jetent , si abessent lor sigle , 
Vestent hauberz , et les elmes sesirents ; 
Si sont issu des nés et des galies , 
Es destriers montent , sors et baucenz et grises . 
Par tot lo regne ont la proie acoillie , 
Ces chastiax ardent et ces bois et ces viles . 
Dexs ! tant enmainent et chetis et chetives 
Que en colers a lor sieje en traïnent , 
De totes parz ont la cité asise , 
Li Sarrazin cels dedanz envaïssent 
Et encontr’elsdurement escremissents : 
Tréent et lancent et batent et ocient . 
Dame Hermenjarz s’en est molt esmarie , 
Deu reclama lo fil sainte Marie , 
Li glorios que il li face aïes : 
« Aymeri sire , or sui je mal baillie 
« Quant vos estes malades . » 
Uns mesagiers l’ala dire Aymeri 
Qui jut malades en son palés antif 
Dedenz un lit a flors d’or jeteïxs : 
« Hes ! jentils quens , com somes mal baillis ! 
« Assis nos ont Paien et Sarrazin , 
« Es barbacanes des fossez se sont mis , 
« A maux de fer fierent as murs antis . 
« Se Dex nel fet , nos seromes ja pris . » 
Aymeris l’ot , forment s’en est marriss : 
Deu reclama qui onques ne mentis : 
« Sainte Marie qui Deu portas a fil , 
« Defendez hui ma cité de perir , 
﻿ « Que cil Païen ne l’aient . » 
Quens Aymeris li chanuz et li blans 
En apela ses mestres chanberlens 
Qui l’ont vestu et chaucié jentements ; 
De son lit ist soef et belements : 
Enbracié l’a Hues de Montaiments : 
« Seignor baron , » dist Aymeris li frans , 
« Ne m’atachiez ne de tant ne de quant . 
« Se ne me puis sostenir en estant 
« Po me crienbront Sarrazin et Persant . » 
Lo conte lessent sor lo marbre en estants ; 
Mès Aymeris ala tot chancelant , 
Por un petit que il ne chiet avant . 
Armes demande Aymeris li ferranzs : 
Sor un perron l’adobent en seants ; 
El dos li vestent un auberc jazerant , 
Forz est la maille , legier en sont li pan , 
El chief li lacent un vert elme luisant , 
Ceint Finamonde a son senestre flanc , 
Au col li pendent un escu d’olifant , 
En son poig prist un roit espié trenchant , 
A . vclox d’or lo confanon pendants ; 
Defors la sale li amoinent Ferrant 
A grant merveille conreé richements ; 
Aymeris monte , mès que poine i ot grants ; 
Bien li aïdent Joceaumes et Guimanz 
Et Hermenjarz au jent cors avenant . 
Quant il se sent es estriers maintenant , 
Dont fu plus fiers que Sesnes ne joianzs ; 
Com il s’afiche sor les estriers devant , 
Li fers en plie et li cuirs en estent . 
Lo destrier broche par anbe . iiles flans , 
Et il li va larjes sauz porprenants ; 
Brandi la lance et l’escu met avant , 
Torne la resne , si s’en va galopant 
A Hermenjart au coraje vaillants : 
« Franche contesse , » dist Aymeris li frans , 
« Or sont entré Sarrazin en mal an . 
« Mar issirent d’Espaigne . » 
Paien assaillent la cité d’anbe parzs ; 
A itant furent jusqu’as murs communiax , 
Li forrier fuient contremont as querniaxs ; 
Treent sajetes , lancent guivres et darzs ; 
Quens Aymeris son olifant sona , 
Tot en bondirent et li pui et li vals ; 
Fors s’en issi par la porte roial , 
Mil chevalier le sivent contrevals ; 
Quens Aymeris ses cors les chadela . 
Si est venuz as tentes l’amiral , 
Trenche les fetes , les cordes et les las , 
Mil pavelions i verse d’un estal 
Li danzels de Nerbone . 
Quant Aymeris ot les trés abatuz , 
Trenchié les cordes et les fetes ronpuz , 
Li amirals i est poignant venuz 
Qui as estax desoz Nerbone fu 
A . iiiimile Sarrazins a escuz . 
François les voient , entr’ax se sont ferus : 
La veïssiez un estor maintenu , 
Tant hanste fraindre et percier tant escu , 
Tant chevalier chooir et abatu , 
Li navré braient et li mort chient jus , 
Li destrier fuient par mi cest pui agu . 
Danz Aymeris a Galafer veü 
Un roi paien qui d’Antioche fus : 
Broche Ferrant , sore li est coru , 
Et li paiens s’en est aperceüz , 
Esperonant en est des rens oissuz , 
Et Aymeris li broche par vertus : 
Granz cox se fierent par desus les escuz , 
Desoz les bocles les ont frez et fenduz , 
Comunement chaïrent anbedui . 
Quens Aymeris se senti abatu , 
Molt a grant honte , si home l’ont veüs ; 
Dame Hermenjarz li escria del murs : 
« Aymeri sire , jentils hom , que fes tus ? 
« Se je t’i pert tel domaje ne fu . 
« Sainte Marie , miracles et vertus ! » 
Aymeris l’ot , ne fu mie esperduz , 
L’espée tret , si enbrace l’escus ; 
Au tor françois est au paien venuz , 
De Finamonde l’a sor l’elme feru , 
Trenchié li a lo mestre coing desuss ; 
Li blans aubers ne li vaut un festu , 
Tot li detrenche de ci as denz menuzs ; 
Estort son cop , si l’a mort abatu . 
XV . François li ont Ferrant rendus ; 
Aymeris monte a son col son escu , 
Mès l’amirals i est poignant venuzs ; 
As beles armes l’ot bien reconeü . 
Point Brisegaut , qui li saut par vertu , 
Brandi la hanste o li confanons fu , 
Fiert Aymeri devant en son escus ; 
Desoz la bocle li a fret et fendu , 
Enpoint le bien et bote par vertu , 
Mès ainz li quens des arçons ne se mut . 
Li Sarrazins se departi de lui , 
Quens Aymeris l’a avant porseü , 
De Finamonde l’a el elme feru . 
Trenchié li a lo mestre coing desus , 
Li braz li est des enarmes issuz , 
Si qu’a la terre li chaï son escu . 
L’amirals s’est en la presse feruz , 
Mès li viellarz l’a avant porseü , 
De plain lo fiert el auberc qu’ot vestu , 
XIIII . mailles en abati o plus , 
Par un petit ne li copa lo bu . 
Dame Hermenjarz si escria del murs : 
« Aymeri sire , cest cop ai je veüs ; 
« Bien ait la brace qui ainsi l’a feru . 
« Cuvert paien , mal vos est avenu , 
« Danz Aymeris mes sire est revescuzs ! » 
A la rescosse fu li chaples tenuz , 
Iluec josterent les fers o les escuzs ; 
Et li François s’asenblerent as Turs , 
Quant l’amirals a escrié ses druzs : 
« Seignor paien , ne soiez esperduz . 
« Bien les ferez es cors et es escuz 
« Et es aubers et es elmes aguz . 
« Se vos eschape , onc tel honte ne fu , 
« Li viellarz de Nerbones ! » 
Li amiralz ot les estriers recovré , 
Quens Aymeris l’ot forment estoné , 
Quassé son elme et el chief l’a navrés ; 
Il vit François a une part torners ; 
De bien ferir furent entalentés : 
L’amirals s’est fierement escriés : 
« Seignor baron , de bien ferir pensez . » 
Par . iiiienpointes ot l’olifant sonés ; 
XX . mile grele li respondirent cler , 
Par tote l’ost sont Sarrazin monté . 
Quens Aymeris a sa jent apelés : 
« Seignor baron , envers moi entendezs : 
« Veez paiens et Sarrazins armez 
« Com se derenjent des lojes et des trezs ; 
« Nes porions sofrir ne endurer . 
« Alons nos en en la bone cité , 
« Car il est lieus de foïr o d’ester . » 
Et il li dients : « Si com vos comandez . » 
Ferir les vont , des rens se sont torné . 
Quens Aymeris est derriere remezs ; 
Sovent trestorne por lo fet qui granz ert . 
Premiers l’enchauce Corsolz li amirez , 
A sa voiz clere comença a criers : 
« A foi , danz velz , po vos estes hastezs ! 
« Melz vos venist tot premerains alers : 
« Ja penrez fin , se a cop m’atendez . » 
Aymeris l’ot , si est vers lui tornez , 
Granz cox se donent sor les escuz dorez , 
Desor les bocles les ont frez et troez . 
Bons aubers ont , maille n’en pot faussers ; 
Otre s’en passent par tel nobilité , 
L’uns ne trebuche ne l’autre n’est versez . 
Mès l’amirals ne s’est desesperez 
Qui trop convoite lo conte a enconbrers ; 
Point Brisegaut qui li cort de son gré , 
L’hanste brandi ou li confanons erts ; 
Fiert Aymeri sor son escu listés : 
Desor la bocle li a fret et troés ; 
Fors fu l’auberc , maille n’en pot faussers ; 
Del destre pié l’a tot desestrivés ; 
Desor la crope del destrier l’a versé , 
Par un petit ne l’abati el pré , 
Quant se retint li contes naturels . 
Et li paiens li a estal mué , 
Ne l’atendist por . xiiiicitez . 
Un cop li giete li frans quens naturels , 
Mès en la sele n’en pot mie trover , 
Sor lo destrier fu avant aclinez 
Par son l’arçon de cristal noielé , 
Et lo cheval a l’espée encontré , 
Deci en terre l’a trenchié et copés ; 
Tot en un mont abat en mi lo pré . 
L’enseigne verse et li hui est levez , 
Poignant i vienent . mSarrazin armé 
Por lor seignor rescorre et aïder . 
Voit l’Aymeris , molt est espoantezs : 
Parfetement reclame Damedé 
Que lo defende d’ocire et d’afolers ; 
Broche Ferrant si est d’ax desevré , 
Avuec ses jenz entra en sa cité , 
Et descendist desoz lo pin ramés ; 
Dame Hermenjarz i fu au desarmer 
Qui Finamonde li desceint del costé , 
La contesse nobile . 
Danz Aymeris est a pié descenduz 
Et l’amirals est el pré remasuzs : 
Vit Brisegaut sanglant et estendus ; 
Il le regrete que molt dolenz en fus : 
« Has ! bon cheval , morz sui et confonduzs ! 
« Quens Aymeris vos a copé lo bus ; 
« Par un petit que ne l’ai abatu . 
« Mahomet sire , po m’avez secoru , 
« Vos estes or matez et confonduzs ! » 
XIIII . roi li ont Flori rendu , 
Un bon cheval qui d’Alixandre fus ; 
L’amirals monte , dolenz et irascuz , 
A ses herberjes en est corant venuz , 
Et descendi soz un arbre foillus : 
La le desarment si ami et si dru . 
Vit Mahomet qui en l’estaje fu , 
Prent un baston , cele part est venuz , 
Par mi lo chief l’a . iiiicox feru , 
Que de l’estaje l’abat tot estendus ; 
XIIII . roi li ont lo pel tolu , 
Et li ont dits : « Mauvès hom , que fes tu 
« Del meillor deu qui onques encor fusts ? 
« Fetes li droit , ne vos atardez plus . » 
Il prist son gant qui fu a or batu , 
Par mi le plie , si li a estendu , 
Gaje li offre de ce qu’il l’ot ferus ; 
Mès ainz Mahom nule foiz ne se mut 
Qui gist sor la colonbe . 
Li rois Corsolz fu orgoillos et fierss ; 
Il apela Brugant et Manesier 
Et tant des autres , . xxroi furent paiens ; 
Des autres homes a fet lo tré voidier 
Et a . cccse fist eschaugaitier 
Que ne les oient serjent ne esquier . 
Li rois Corsolz a parlé tot premierss : 
« Seignor , fet il , savez moi conseilliers ? 
« De Galafer ai molt lo cuer irié 
« Qui d’Antioche ert amirals proisiezs ; 
« Quens Aymeris li a copé lo chiefs : 
« O Finamonde li vi par mi trenchiers ; 
« Tel duel en ai ja mès ne serai liez 
« Se je ne suis del traïtor vengié . 
« Forz est Nerbone , ne la porai baillier , 
« Et Aymeris est orgoillos et fiers . 
« Mahomet le confondes ! » 
Li rois Corsolz fu plains de grant otraje , 
De traïson fu plains et de grant raje . 
Il apela sa jent et son barnajes : 
« Seignor , fet il , que loez que je faces ? 
« Forz est Nerbone , ne la porai abatres : 
« Haut sont li mur et d’ancienor marbres ; 
« Et Aymeris est molt de fier coraje , 
« Par sol nos . iili manderai batailles ; 
« Il i vendra , de ce n’ai je pas gardes ; 
« Si la ferons sor la riviere d’Audes : 
« L’erbe i est vert , la praerie larje , 
« Li olivier i sont qui font l’onbrajes : 
« Iluec porons mostrer no vaselaje 
« Si que Francois et Paien nos esgardent , 
« La soe jent des murs et des entailless ; 
« Et vos serez adobez de vos armess ; 
« Si le prenez , gardez que ne s’en aille . 
« En Babiloine le metrai en ma chartres ; 
« A feu grezois li ferons lo vis ardre . » 
Et cil responents : « Riche roi , amorabes ; 
﻿ « Mahom le te doinst feres ! » 
Or ont Paien dite la traïson 
De Naymeri le nobile barons ; 
Desoz Nerbone voirement le prendront . 
Dex le defende qui sofri passion 
﻿Et fu nez de la Virjes ! 
Li rois Corsolz en apele un mesaje , 
Chevaliers fu et mervellos et sajess ; 
Si li a dit d’Aymeri lo mesajes : 
« Vos en irez a Nerbone la larje , 
« Et si direz au viellart a la barbe 
« Que je li mant par nos . iila bataille . » 
Cils est montez sor un mulet d’Arabe , 
Corant s’entorne contreval lo rivajes ; 
Vint a Nerbone , si dist qu’il est mesajes : 
Dedenz la porte l’acoili li barnaje 
Por oïr sa parole . 
Desoz un pin descent li mesagiers . 
A un perron de cristal entaillié 
Fu Aymeris li bers ou il se siet , 
Environ lui si baron chevaliers ; 
En droit midi fu levez del mangier . 
Li Sarrazins a parlé tot premierss : 
« Aymeri sire , tu ne ses que je quiers ; 
« Li rois Corsolz m’a a toi envoiés : 
« Par vos . iicors bataille te requiert 
« Defors la porte , desoz les oliviers . 
« La vos porez prover et essaier 
« Si que verront Sarrazin et Paien 
« Et vostre jent del mur et del terrier . 
« Mès une chose ne vos quier a noiers : 
« Par Mahomet mon seignor droiturier 
« Li rois Corsolz est orgoillos et fiers 
« Et tel vassal n’i a meillor soz ciels ; 
« Se il te trove armé sor ton destrier 
« Tel te donra de l’espée d’acier , 
« Tot par mi l’elme ou l’escarbocle siet 
« Qu’en abatra des flors bien un quartier , 
« Et te fendra jusq’al neu del braier . » 
De Barzelone i ot un chevalier , 
Sodoiers fu Guillaume lo guerrier 
Qu’il ot avant a Nerbone envoié 
Les ostés prendre ou il dut herbergiers ; 
O lui mena . x . mile chevaliers . 
Quant il oï parler lo mesagier 
Et Aymeri son seignor menacier , 
Savoir poez que il en fu iriezs : 
Par maltalent est tost sailliz en pié , 
En sa main tint un baston de pomier , 
Lo Sarrazin en vuelt ferir el chief 
Quant . ivconte le corent enbraciers ; 
Et li paiens s’en est molt coreciez , 
L’espée tret plus qu’en mi la moitié , 
Qui li lessast , ja li copast lo chief , 
Quant Aymeris par lo braz lo retients : 
« Sarrazin frere , » dist Aymeris li fiers , 
« Il n’est pas sens mellée comenciers ; 
« A l’amiral vostre seignor poigniez , 
« Et si li dites que soit apareilliezs : 
« Il m’avra ja armé sor mon destrier . » 
Quant cil l’oï onques ne fu si liez , 
Vint au mulet et es arçons s’asiet , 
Par mi la porte s’en vint tost eslessiez . 
Il ira ja a l’amiral noncier 
﻿Que Aymeris s’adobe . 
Quens Aymeris , li jentils et li bers , 
Ses garnemenz plus chiers a demandés ; 
Si chanbellenc li corent aporter . 
En son dos vest un blanc auberc safrés : 
En un tresor a Rome fu trovés ; 
Qui la fleror en sent el tens d’esté 
Ou en iver , quant il est eschaufez , 
De Paradis li poroit remenbrer . 
Puis lace l’elme Raguenel de Moncler , 
Un roi paien Ullague fu de mers : 
Set vint galies seult avuec lui mener 
Quant il aloit sor crestiens rober . 
Ceint Finamonde al senestre costés ; 
Au col li pendent un escu noielés : 
Pierres et pasmes i gietent grant clartés ; 
Il n’est oisel qui tant par ait biauté , 
Poisson ne beste qui n’i soit figurés ; 
II . aumatiz i ot d’arjent fondez , 
A blanc ivoire , a cristal seelés ; 
C . dionicles i pent d’or esmerés ; 
Voiz de seraine ne s’i poroit joster , 
Rote ne timbre , viele ne jugler 
N’i contrevaut lo pris d’un ail pelés ; 
Pent a son col danz Aymeris li bers ; 
Par les enarmes l’a un petit crolés : 
Les dionicles comencent a soner , 
Tote en tentist Nerbone la cités ; 
La hanste ot fort en l’espié noielé , 
A . vclox d’or lo confanon fermés ; 
Ferrant li ont en la place amené , 
A grant merveille richement conreés : 
Li arçon sont a cristal atorné , 
Les auves sont d’ivoire d’otremer , 
La coverture d’un brun paile roé , 
De ci en terre taillié et gironé . 
Li quens i monte , a estrier n’en sot gré , 
Toz ses barnajes lo comanda a Dés ; 
Dame Hermenjarz comença a plorer , 
Qu’ele forment se dote . 
Danz Aymeris s’en ist par mi la portes ; 
Clerc et chanoine et ces moine ploroient , 
A oroison a terre se cochoients ; 
Por lor seignor Damedé reclamoients ; 
Chases et croiz a ces iglises portent , 
Ces gros sainz sonent et ces petites clochess ; 
As murs en corent molt merveillos estoire 
De chevaliers , de borjois et de dones . 
Et Hermenjarz fu en la tor plus noble 
O ses puceles , ne sai . xvo . xiiii . 
Et Aymeris chevaucha a grant force , 
La bone enseigne desploiée et destorse . 
En mi lo pré ficha sa hanste grosse , 
Prent l’olifant par . iiiifoiz le corne 
Que tote l’ost des Sarrazins en crole , 
Et de Mahom la mestre sinacogue . 
Paien l’oïrent et joie grant en orent 
Qui la traïson menent . 
Quens Aymeris s’estut en mi lo chanps ; 
Ses destriers grate del destre pié devants ; 
Par . iiiienpointes a soné l’olifant , 
Bondir en fet Nerbone la plus grants ; 
A voiz escrie a Corsolt l’amirants : 
« Roi , car t’adobes . Que vas tu gopillants ? 
« Se vels bataille , encui l’avras molt grant , 
« Ainz n’eüs tel en trestot ton vivant . 
« Dame Hermenjarz o lo cors avenant 
« Avra ta teste ainz lo soleil cochants ; 
« Je li rendrai a tot l’elme luisant , 
« Que je li ai promise . » 
Li amirals fu de molt male lois : 
Premierement fet armer . iiiirois , 
A mil paiens fist prendre lor conroi , 
Que laist es trés enbuschiez detrès soi 
Et il s’en ist brochant tot a desroi 
Sor un destrier a merveillos conrois ; 
Destort l’enseigne qui entor l’hanste estoits ; 
Luès qu’il desplie , si maine tel ravoi , 
Tot en tentist li pui et li maroiss ; 
Devant sa tente s’eslessa . iiiifoiz . 
Dist Aymeriss : « Par ça vos en vendroizs ; 
« Se vos rendrai salu a l’acier froiz 
« Et en trerai del sanc del plus vermoil . » 
Dist l’amiralss : « Tu ne plains mie toi , 
« Ne la grant honte qui avenir te doit . 
« Je te quit tel conreer ainz lo soir 
« N’avra parent qui te voille veoir . 
« Or te defi de Mahom et de moi . » 
Lors lessent corre les destriers demanois , 
Bessent les lances o les confanons froiz , 
Granz cox se donent es escuz vianois , 
Desor les bocles peçoient les fers froizs ; 
Ainz l’amirals ne se mut une foiz , 
Mès Ferranz chiet ou Aymeris seoits ; 
Dist l’amiralss : « Ja mès ne monteroiz , 
﻿ « Qu’ançois perdrez la teste . » 
Quens Aymeris se senti abatu , 
Il n’en pot mès , que Ferranz fu cheüzs ; 
Honte ot li quens , si home l’ont veü , 
Borjois et dames del palès et del mur . 
Il se dreça et Ferrant sailli suss ; 
Li quens monta dolenz et irascuzs ; 
Et l’amirals ne s’est mie esperduzs : 
Lo destrier point qui li cort de vertu , 
Brandi la hanste ou li confanons fu , 
Fiert Aymeri devant en son escu , 
Desoz la bocle li a fret et fendus ; 
Enpoint lo bien et bote par vertu 
Que del auberc sont li doble ronpus ; 
Tot de plain l’a par mi lo cors feru , 
De l’autre part s’en est l’espié issuz 
A tot le fer et une aune de fusts : 
Li confanons remest dedenz l’escu . 
Quens Aymeris se sent el cors feru , 
Li cuers li mant , li vis en ot oscurs ; 
Molt afebloie del sanc qu’il ot perdus ; 
III . foiz se pasme sor l’auferrant quernu . 
Li amirals ne s’est mie esperduz , 
Esperonant est cele part venuz , 
En son poig tint lo branc d’acier molu , 
Par mi son elme l’a quatre cox feru , 
Par un petit que ne l’a abatu , 
Quant se retint Aymeris li menbruz , 
Sus les estriers s’afiche . 
Quant Aymeris se sent navrez el cors , 
Il mist sa main en traverciers son dos , 
Trueve lo fust , s’en a tret lo fer hors , 
Desus l’arçon devant lui l’a destorts ; 
S’or ne se venje , ja sera de duel morz . 
Et l’amiral li vint toz les galos , 
Et Aymeris lo fiert par tel esfors , 
Grant cop li done sor son escu a or , 
Qu’il li peçoie et l’auberc li desclot , 
Et son espié li passe lez lo corss ; 
Plaine sa lance l’abat del destrier sor . 
Bien le garissent deable de la mort , 
Car en char ne le toche . 
Quant Aymeris ot lo roi abatu , 
De Finamonde l’a sor l’elme feru , 
Trenchié li a lo mestre coing desus , 
Quant a l’auberc s’est li cox retenuzs ; 
Ja l’eüst mort s’il eüst sa vertu , 
Mès foibles fu del sanc qu’il ot perdus ; 
Et ne porquant si l’a il abatu 
A jenoillons que François l’ont veü . 
Sarrazin voient lor sire est cheüz , 
Poez savoir ne se celeront plus , 
Issent des tentes et del bruellet foillu , 
Et Narbonois sont de la porte issu . 
Communement se sont entr’ax ferus ; 
La veïssiez un estor maintenu , 
Tante anste fraindre et percier tant escu , 
Et tant auberc desmailié et ronpu , 
Tant chevalier cheoit et abatus ; 
Li navré braient et li mort chient jus , 
Li destrier fuient par mi lo pré herbus ; 
Et seles voides et les poitrax ronpuz . 
Verser i firent tresqu’a . iiiimil Turs 
A la premiere pointe . 
Forz fu l’estors et merveillos et granz . 
Bien se defent quens Aymeris li blanss : 
V . Amoraiveslor i a morz el chanp . 
Par la bataille , ez un paien , Cobrants ; 
Rois fu de Niques et cosins l’amirants ; 
Cheval ot bon , merveillos et corants : 
Trestoz fu noirs mès que les piez ot blans , 
Et les orilles et les nasiers devants : 
Paien l’apelent Tranchemor lo bruiants ; 
N’a tel destrier deci en Orient . 
Li paiens fu hardiz et conbatanz , 
Ocis nos a Joceaume et Guinement . 
Molt en pesa conte Aymeri lo blancs ; 
Cele part vint a esperon brochant , 
Fiert lo paien sor son elme luisant , 
Les mestres quierres en abat par devant , 
Li blans aubers ne li valut un gant , 
Tot le trencha deci en l’auferrants ; 
Estort son cop , si l’abati el chanp . 
XIIII . roi sont venu poignant 
Qui vont ferir Aymeri lo ferrant , 
V . en l’escu et . iiiien l’auberc blanc 
Et . iiien l’elme et . iiisus l’auferrants ; 
Abatu ont dant Aymeri el chanps ; 
Paien lo fierent contre terre en jesant . 
Premiers i vint Corsolz li amiranz , 
Trois cox li donc de l’espée trenchants ; 
XXII . roi l’enmenoient ferant , 
Quant il lor rent s’espée . 
Quant ont veü François de lor seignor 
Qu’il a rendu son branc a l’aumaçor , 
Savoir poez que il en ont dolors ; 
Hanstes bessiées se fierent entre lor . 
La veïssiez un communel triboul , 
Tant hanstes fretes , tant paien doleros , 
Tant chevalier destroit et angoissos . 
Ja fussent mort et Aymeri rescos , 
Quant l’amirals fist soner ses tabors , 
XX . mile greles a force et a vigors ; 
Dont est montez l’estoire perilloss : 
XX . mile sont de la jent paienor 
Qui nos François tornerent al desoz , 
Ce fu domaje et pertes ! 
Quant François ont de lor seignor veü 
Qu’il ot son branc a l’amiral rendu , 
Savoir poez grant duel en ont eüs ; 
Lances bessiées se sont entr’ax feru . 
La veïssiez un estor maintenu , 
Tant hanste frete et percié tant escu , 
Tant chevalier cheoit et abatu . 
A nos François en est mal advenus : 
De mil qu’il erent n’est que . xx . remasu . 
Par mi les rens en sont ferant issus ; 
Cil ont l’entrée de Nerbone perdu , 
Que Sarrazin la lor orent tolu . 
Fuiant s’en vont tot un chemin batu 
Qui va en France la droit ou li rois fus ; 
Au dos les sivent bien quatre mile Turs ; 
Quant se retraient , que nes enchauchent plus , 
Si lor lancierent lor espiez esmoluz . 
De . xx . qu’il erent ont les . vabatuz 
Qui el chemin orent les chiés perduzs : 
Or ne furent que . xv . 
Vont s’en li Franc brochant a esperon , 
Deci en France que ja ne fineronts ; 
A Looys lor seignor le diront 
Que Aymeris est pris par traïson . 
L’amirals vint devant son paveillon 
Et descendi desoz un pin roonts ; 
La le desarment si dru et si baron 
Et l’afublerent d’un mantel vermeillon , 
Entailliez fut a bestes et a florss ; 
Il le conquist au port d’Inde maiors : 
La li donerent marcheant par amor 
Pour ax conduire par lo val Tenebrox 
Jusqu’a la terre Murgalent de Monflor . 
C’est une terre de molt riche valors ; 
Marchié et foire i corent chascun jor . 
Devant li fu Aymeris son prisons ; 
IIII . Amoraive le gardent environ , 
A trenchanz haches , a fuz et a bastonss ; 
Mahomet jurent que jostice en feront . 
Lors le desarment li encriesme felons : 
Si li delacent lo vert elme roont , 
Si li osterent lo auberc fremillons ; 
Tot remest sengles en l’hermin peliçon . 
Par desoz ot lo vermeil siglatons ; 
Gros ot les braz et carrez ot les poinz , 
Fiere la chiere et regart de lion , 
Les euz ot verz et clers comme faucon , 
Blanche la barbe qui li pent al mentons ; 
Navrez estoit d’un espié a bandon , 
Li sans l’en raie deci a l’esperons ; 
Si bel viellart ne vit onques nus hom . 
Premiers l’apele li niés a l’aumaçor , 
Li plus bels hom de tote paienors : 
Dame nel voit que vers li n’ait amors : 
« Aymeri frere , bien vois que pris t’avonss ; 
« Se tu vels fere ce que nos te dirons , 
« Que tu aores Tervagan et Mahom , 
« Nos prierons a l’amiral trestot 
« Que te lest vivre et si te doinst onors : 
« De Corcenie porteras l’oriflor , 
« Dru l’amiral seras clamez toz jors . 
« Se tu nel fez , tu morras a dolors : 
« De toi ferons un destruit merveillos , 
« Une quintaine ou Sarrasin ferront . 
« De mil espiez seras encui seignor , 
« Froiz et forbiz , trenchanz et perillos , 
« Qui enz el cors et el cuer te ferront , 
« Car tes lignaje nos a pené toz jors , 
« Et tu meïsmes en est li plus cruoss ; 
« Mahomet te confondes ! » 
« Di vas ! paien , » Aymeris lor disoit , 
« Vos m’avez pris , bien sai que m’ocirroizs ; 
« Ja ne ferai nes un de vos voloirs , 
« Ne chose nule que dire me sachoiz . 
« Fetes Mahom venir devant lo rois ; 
« Se il parole la maintenant a moi , 
« Et me plevist ici la soie foi , 
« Et les covanz a tenir que m’orroiz , 
« Lors le crerai , s’en mon conseil le vois ; 
« Ou se ce non , par Saint Pol de Valcois , 
« Je le ferrai de mon poig une fois , 
« Qu’en chose mue ne metrai mon espoir 
« Qui el cors n’a la vie . » 
L’amirals ot lo preu conte Aymeri 
Que ne vuelt rien fere de lor plesirs : 
Par mi tot ce que Sarrazin l’ont pris 
Menace il Mahomet a ferir . 
Tel duel en a a po n’enraje viss ; 
Par maltalent en est en piez sailliz , 
En sa main tient un baston pomerin 
De la retaille d’un espié poitevin , 
Par mi lo chief vost lo conte ferir , 
Quant . iiiiroi li corurent tolirs ; 
Si li escrients : « Por Mahomet , merci . 
« Droiz amirals , trop es preuz et hardiz . 
« Si savons bien que par toi l’as conquizs ; 
« Lesse le vivre de ci qu’a lo matin , 
« Par mi les braz sera penduz toz vis . 
« Une quintaine en feront Sarrazin , 
« Si i poindront paien tot ademis , 
« La l’ocirons a nos espiez forbizs ; 
« Iluec verras qui melz savra ferir . » 
Dist l’amiralss : « Et je l’otroi ainsi . 
﻿ « De tel mort vueil qu’il muire . » 
Quens Aymeris s’estut en mi lo tref 
D’un grant espié par mi lo cors navrezs ; 
Li sans li raie contreval lo costé , 
Moillié en ot les esperons dorezs ; 
Li cuers li ment , li oil li sont troblés ; 
Trois fois se pasme , ne s’en pot consirrer . 
Et paien crients : « Vos mar i fustes nezs ; 
« Se vosissiez Mahomet aorer , 
« Vos fuissiez ja gariz et respassez . » 
Premiers parla Corsolz li amiréss : 
« Seignor , » dist il , « un petit m’entendezs : 
« Par Mahomet , quel conseil me donezs ? 
« Par Tervagan , mon seignor naturel , 
« Je ne vosisse por trois de mes citez 
« Que il morust devant moi en cel tref , 
« Ainz en feïsse une jostice tel 
« Deci a Rome en oïst en parler . » 
Dist Clarabins , l’aumaçor d’otremer , 
Li plus bels hom de . lcitez , 
Dame nel voit que ne le vueille amers : 
« Sire amirals , un petit m’entendezs : 
« Se or volez par mon conseil ovrer , 
« Bien vos dirai comment porrez errers : 
« Fetes espines coillir et aüner , 
« Devant Nerbone fetes fere un grant ré , 
« A feu grezois le fetes alumer , 
« Quens Aymeris i soit toz nuz menezs ; 
« Par les . iibraz sera dedenz jetez . 
« Ja fu il pere au chetif Aïmer 
« Que oceïstes a Porpaillart sor mer 
« Qui nos lignajes a pris et afolez 
« Et destruites nos jestes . » 
Li amirals fu plains de grant boisdie , 
De traïson et de grant felonie . 
Par lo conseil que Sarrazin li dient 
Devant Nerbone fet fere une aramies ; 
De char salée et de feu l’a esprises ; 
Trestot lo giet d’une pierre petite 
En va amont la flanbe tote vive . 
Lo conte i moinent por fere la jostices ; 
II . cheneliu lo batent et detirent 
O esglentiers et o verjes d’espines . 
En . xxxlex li trenchent la char vive , 
Li sans en saut en . xlex o en . xv . 
Dame Hermenjart a en la tor choisie , 
A haute voiz li frans quens li escries : 
« Franche contesse , ja fustes vos m’amie . 
« Je morrai ja , que près sui del juïses : 
« Dex en ait l’ame et li sainz Esperites ! 
« Mès une chose vos vueil prier et dires : 
« Por amor Deu , lo fil sainte Marie , 
« Por nule rien que Sarrazin vos dient , 
« De la cité ne lor rendez vos mie , 
« Ançois me lessiez ardre . » 
Dame Hermenjarz ot son seignor parlers ; 
Bien le conut quant el le vit mener . 
Li cheneliu qui le durent garder 
Des esglentiers li batent les costez , 
En . xxxlex en font lo sanc voler . 
Vienent au feu , enz le vuelent jeter . 
S’il ot poor ne l’estuet demanders ; 
Deu reclama qui en croiz fu penezs : 
« Glorios pere , qui me feïstes né , 
« Garis moi , sire , que n’arde en cel ré . » 
Es murs en corent de la bone cité , 
Home et feme , meschine et bachelers ; 
Et chevaliers et demaines et pers 
I veïssiez par ces querniax pasmer 
Et Aymeri lor seignor regreters : 
« Filz de baron , jentils quens naturels , 
« Molt nos avez tenuz en grant chiertés ; 
« Or vos veons a tel honte mener , 
« Ne vos poons secorre n’aiuer . » 
La veïssiez maintes noches jeter , 
Et maint anel peçoier et quasser 
Qui erent d’or a cristal noielé . 
Dame Hermenjarz ne pot un mot soners ; 
Pasmée chiet sor lo marbre listé , 
Quant ses puceles l’en corent relever , 
Et si li prient por sainte charités : 
« Franche contesse , por quoi vos dementezs ? 
« Mès or alons a l’amiral parler 
« Se ja nul plet i porrions encontrer , 
« Que nos rendist lo conte naturel , 
﻿ « Lo seignor de Narbone . » 
Quant Aymeris vit lo feu angoissos 
Qui fu ardanz , bruianz et doleross ; 
Deu reclama par ses saintismes nonss : 
« Glorios pere , qui feïstes lo mont , 
« Et en la Virje preïs anoncion , 
« Nestre deignas por raenbre lo mont , 
« Lo ber saint Pere meïs en pré Noiron 
« Et convertis saint Pol son conpaignon , 
« Jonas jetas del ventre du poisson 
« Et garesis Daniel del lion , 
« La Madelaine feïstes lo pardon , 
« Quant herberjas dedenz l’ostel Simon , 
« Et a vos piez se mist a jenoillonss ; 
« Iluec plora par bone entencion , 
« Ses vos lava entor et environ , 
« Vos l’en levastes amont soz lo mentons ; 
« De son servise ot molt bon guerredon , 
« Qu’ele est lasus en ta grant mansions ; 
« A Moises passas la mer sanz pont 
« Que n’i queïst ne chalant ne noton 
« Quant tu noias lo pueple Faraons ; 
« Flueve Jordain feïs issir des fonz , 
« Si t’asseïs en mi sor un perron , 
« L’eve bruiant si te clost environ , 
« L’anjesdel ciel te mist lo cresme el front , 
« Sainz Jehans dist que Crist avroies non , 
« Crestienté i meïs en ton non , 
« Puis en alas enz el desert parfont , 
« Et conversas o les apostres bons , 
« Et jeünas toz les . xljors 
« Et lo quaresme lor cressis ton sermon , 
« Jusqu’au juesdi de l’asolucion , 
« Que tu livras ton cors a passions ; 
« Ce feïs tu por nostre raençon . 
« Si com fu voir et croire le devons , 
« Garissez moi de cest feu angoissos 
« Que je n’i arde a duel et a tristor . » 
Li amirals est venuz lo corss ; 
Bien fu armez desor un destrier ross ; 
En sa main tint l’amirals un baston , 
Les chenelius en a batuz andoxs : 
« Fil a putain , por quoi atargiez voss ? 
« Jetez le moi en cest feu doleross ; 
« Fere li vueil un martire cruos . » 
Dame Hermenjarz l’apela de la tors : 
« Sire amiral , entendez ma resons : 
« Respitiez moi , se vos plest , cest prisons ; 
« N’i doit ardoir , jel requier par amors ; 
« Escotez ma parole . » 
L’amirals ot dame Hermenjart parler , 
Devant li fist Aymeri arrester , 
Les chenelius targier et demorers : 
« Dame , » fet il « dites que vos volez . » 
Ele responts : « Ma reson escotez , 
« Que d’Aymeri vos vueil merci crier , 
« Que sain et sauf et vif le me rendezs ; 
« Par nos . iicors nos en lessiez alers : 
« Je vos rendrai Nerbone la cité , 
« S’avrez les rentes et les establetez , 
« Si com avoit danz Aymeris li berss ; 
« Et li borjois l’ont dit et creanté , 
« Se lor lessiez la lor loi aorer , 
« Jureront vos amor et feelté . » 
« Dame , » dist il , « de ce fet a parlers : 
« J’en parlerai a un conseil privé . » 
X . aumacors a au conseil menez 
Et . xxx . rois sarrazins d’otremer . 
Premiers parla Corsolz li amiréss : 
« Seignor , » dist il , « un petit m’entendez . 
« Par Mahomet , quel conseil me donez 
« De la parole que vos oï avezs ? 
« Je ferai ja ci Mahom aporter 
« Et jurerai desus , se vos volez , 
« Que Aymeris ne sera ars el ré . 
« Ice ferai se vos le me loezs ; 
« Et quant sesi serons de la cité , 
« Si le ferai en Espaigne mener , 
« En Babiloine l’amirable cité , 
« Et en la chartre trebuchier et jeters ; 
« A feu grezois le ferai alumer , 
« Tote la boche et lo vis et lo nés 
« Et tot son cors traveiller et pener . » 
Et cil ont dits : « Nos l’otroions asez , 
« Que or en fetes totes vos volentez , 
﻿ « Site amirals de Perse . » 
Li amirals fu molt mal talentos , 
De vices plains et de granz traïsons , 
Qui devant lui fist aporter Mahom . 
Dame Hermenjart apela de la tors : 
« Franche contesse , or entendez a noss : 
« Par cele foi que je doi cest seignor , 
« Je n’ardrai pas Aymeri lo baron , 
« Se vos me fetes delivrer ce donjon 
« Et la cité qui fu mon ancesor , 
« Lo roi Sorbrin qui tant avoit valor 
« Que ocist Charles li forz enpereor . » 
— Sire , » fet ele , « desliez ce contors ; 
« Se me rendez Aymeri mon seignor , 
« Quite vos claim Narbone . » 
Li amirals fu molt fax et eschis , 
De traïson estoit plains et sotiss : 
Adober fet . xmSarrazins , 
Et conreer de blans aubers tresliss ; 
Enprès lor char les lor a fet vestirs ; 
Par desus ceignent les branz d’acier forbizs ; 
Puis afublerent les mantiax sebelins 
Que ne reluisent li auberc doblentins ; 
Es destriers montent coranz et arrabiss ; 
Dant Aymeris firent molt bien vestir 
D’un chier bliaut de paile alixandrin , 
Puis l’afublerent d’un mantel sebelin , 
El chief li metent un chapel ostarin , 
Et le monterent sor un mul aufarins ; 
Droit a Narbone acueillent lor chemin . 
Totes les portes lor a l’en fet ovrirs ; 
A joie grant les va l’en recoillir . 
Quant paien sont dedenz la cité mis 
Et passé ont les mestres arz votis , 
Les forteresces et les ponz torneïz , 
X . mile grelles font ensenble tentir 
Et . mtabors soner et rebondirs : 
Ce senefie Narbonois sont traï , 
La cité ont perdue . 
Dame Hermenjarz vint a l’uis de la tor , 
Plorant en vint acolant son seignor . 
Tint une espice onques ne fu meillor , 
Oster li vost des plaies la dolor 
Dont il estoit destroiz et angoissos , 
Com el choisi l’estoire paienor 
Qui ont traï la grant cité maiors : 
Tot ont porpris la cité et lo borc , 
La forteresce et la plus haute tor , 
Et lo palès del tens ancienors ; 
Les borjois tuent a glaive et a dolor , 
Et les mameles copent a lor oissors , 
Et as puceles les ronpent a tortors ; 
Es mostiers vont et biax et glorioss ; 
En despit Deu les roberent trestoz , 
Et . vcent moines i ocistrent lo jors ; 
Si debriserent les chases et les cross ; 
L’or et l’arjent en departent as lors ; 
Es sales trovent mil destriers coreors , 
M . ors privez et . mmurs anbleors , 
Quatre vint sinjes et aitretant fuirons , 
Ostoirs de mue , esperviers et faucons , 
Et vers et gris et hermins peliçons , 
Granz nés d’arjent a riche covertor , 
A chieres pierres qui jetent grant luor . 
Mil borjois pristrent iluec des meillors , 
Si lor lierent et les piez et les poinz . 
Mil Sarrazin corurent as adox 
Qui conduiront l’avoir et les prisons . 
Onc tel avoir n’orent lor ancesor , 
Com il troverent en la vile lo jor . 
De Nerbone ist la proie l’aumaçors ; 
Quens Aymeris en avoit grant dolor 
Qui vitmener sa jent a desenor . 
Sor un somier lo leverent garçon , 
Si li lierent et les piez et les poinz . 
En Babiloine paien l’envoieront . 
Sovent regrete Looys son seignors : 
« Ha , Looys , jentil enpereors ! 
« Ne me verrez ja , sire , a nul jor . 
« Ha , mi enfant , or me demorez voss ; 
« Biax sire Guiberz , que ne le savez vos , 
« Que je sui pris et menez a dolors ! 
« Car par deça , vendra vostre secors , 
« Devers Espaigne sordra vostre oriflor . 
« Dex m’envoit vostre aïes ! » 
Quant l’amirals ot Nerbone traïe 
Li suen baron corurent par la vile , 
Tot ont lo borc et les rues sesies , 
Les forteresces et lo palès plus riche , 
Fors que la tor dont n’a encore mies : 
XIII . estajes a el palès nobile 
Avant qu’on viegne a la mestre establie , 
Es hautes chanbres dant Aymeri lo riche . 
Plus i a or qu’en Cordres n’en Sezile , 
N’en Corcenie n’en terre Femenie . 
Desoz les votes , en la grant manantie , 
Dame Hermenjart se conplaint et sospire 
Que de vitaille est forment escharies ; 
Si ot o li . xvde ses meschiness : 
Et si n’i a . isol mangier dont vives : 
De son avoir chanjast une partie , 
V . muis d’arjent por un mui de farine , 
Et . xxxsolz por un sestier de sidre , 
Por un tret d’eve , . cmars d’or a devises ; 
Mès Sarrazin ne lor vendroient mie , 
Ainz la leroient decoper et ocire . 
Li cuers li ment , li menbre li palissents ; 
Se Dex nel fet li filz sainte Marie , 
Ja la contesse ne lor estordra vive . 
Li amirals fu plains de grant voidie , 
De traïson et de grant boiseries ; 
Devant la tor a pris herberjeries ; 
Un tref i tendent paien que fée firents : 
N’i avoit corde ne feste ne cheville 
Ne soit a or a pierre o a bericle . 
A Mahomet un grant estaje firent 
Sor . v . colonbes tailliées par mestrie , 
Bloes et jaunes et vermeilles et indess ; 
La l’ont levé li Sarrazin de Niques ; 
Son chapel est d’un vert paile de Grice . 
Li amirals estoit plains de boisdie , 
Porpensa soi d’une grant lecheries : 
Onques nus hom ne pensa tel folie . 
Il en apele Auquaire d’Aumaries : 
« Biau sire niés , vos ne me faudrez mie . 
« Vos en irez en terre Femenie 
« Et si direz a Clarissant m’amie , 
« Qu’el viegne a moi , et si nel lesse mies ; 
« . XIIII . mil amoint de ses meschines . 
« Je lor dorrai Nerbone tote quite 
« Que a force ai sor Aymeri conquise . 
« El mois de mai que la rose est florie , 
« Desoz Nerbone grant est la praerie 
« Et li onbrajes de la mananderies ; 
« La se poront deporter et deduire . 
« O vos menrez Sarrazins . xxxmile 
« Ques conduiront par les vax de Tubies : 
« Que l’en nes gait au port soz Aumarie 
« Qu’eles ne soient enconbrées ne prisess ! » 
Et dit Auquairess : « Molt volentiers , biau sire , 
﻿ « Irai je el mesaje . » 
Li Sarrazin ne vodrent prendre termes : 
De beles armes se conroient et vestents ; 
XXX . mil furent a aubers et a elmess ; 
Vindrent sor mer tot droit as basses terress ; 
Trovent les nés aaisiées et beless ; 
Dedenz entrerent la pute jent averses ; 
Notent et tinbrent et harpent et vielent , 
Par mi la mer se najent et governent , 
Et arrivent au port soz Muciterne . 
En Femenie conterent les noveles 
A Clarissant et as autres puceles . 
XIIII . mil s’en conroient de beles 
Des plus cortoises qui furent en la terre . 
Portent oisiax et moinent fieres bestes , 
Sinjes privez et calandres et melless ; 
Jusqu’a la mer ne finent ne ne cessents ; 
En . xxxnés drecent voiles et perches , 
Par mi la mer se najent et governent 
Droitement a Narbone . 
La jent paiene que li cors Deu cravant , 
Ont a Nerbone pris lor herberjement . 
L’amirals monte sa tor de maintenant . 
XX . aumaçor et . xxxroi puissant 
Droit a la tor vindrent esperonants ; 
Dame Hermenjart apelent en riants : 
« Franche contesse , car issiez ça avants ; 
« Si parlerez a Corsolt l’amirant . 
« Se volez fere son gré et son talent , 
« Il vos dorra un riche roi puissants ; 
« . XIIII . contes avrez des plus vaillanz 
« Qu’onques ne fu danz Aymeris li blans , 
« Qui au mangier vos serviront devant . » 
Ele s’escries : « Taisiez , mauvese jent , 
« Qui si m’avez traïe malement . 
« Forz est la tor , n’i enterrez oans ; 
« Toz li mortiers en fu pestri a sancs ; 
« Vos i poez piquier jusqu’a . xanz , 
« N’en abatrez solement plain un gant . 
« . C . dehait ait Mahon et Tervagan 
« Et tuit icil qui en els sont creant , 
« Que vitaille ai ceenz a mon talent 
« Et chevaliers avuec moi jusqu’a cents ; 
« Vos les verrez deci a po de tens . » 
L’amirals l’ot , a po ne pert lo sens . 
Mil sarrazin s’escrient hautements : 
« Sire amiral , que te vas atardants ? 
« Assailliez les et derriere et devant 
« A pis d’acier et a cisiax trenchanzs ; 
« De cele tor lor abatrons les pans . » 
Dist l’amiralss : « Je n’en ferai neents ; 
« Maumis seroit l’azur et l’orpiment 
« Et le cibuire seelé a arjents ; 
« Que leenz ont vitaille povrement , 
« Jes en trerai afamez et dolenzs ; 
﻿ « Si avrai la tor saine . » 
Or a li rois toz ses fès aconpliz , 
Ne mès la tor dont il n’est pas sesizs ; 
En Femenie en a ses mes tramis 
Por Clarissant au jent cors seignori , 
Et en Espaigne envoia Aymeri 
Que cuide fere a grant honte morirs ; 
Si l’ont monté sor un povre roncin . 
Paien chevauchent joios et esbaudi , 
Et li quens fu coreciez et marrizs ; 
Il a plore et jeté granz sospirss ; 
Deu reclama qui onques ne menti , 
Et nostre Sire nel met pas en obli , 
Ainz li envoie secors , soe merci . 
Des porz d’Osaut repaire Guibelins 
Axxx . mile de chevaliers hardizs ; 
Bien a gasté lo regne as Sarrazins , 
X . citez fretes , . xv . chastiax conquis , 
Molt en amene chetives et chetis , 
Turs et Turcoples , Acoparz et Herminss : 
Entr’els i a . iiiirois Sarrazins 
Qu’il ot en chanp vaincuz et desconfizs ; 
Cil enpliront lo tresor Aymeri . 
Guiberz regarde , si a paiens choisis ; 
Vint a ses jenz , fierement lor a dits : 
« Veez ci flote de marcheanz venir . 
« Adobez vos , seignor , vostre merci 
« Que ne soions engignié ne sospris . » 
Et cil ont dits : « Tot a vostre plesir . » 
Isnelement se sont a terre miss ; 
La veïssiez tant blans aubers vestir , 
Lacier tanz elmes et ceindre branz forbiz , 
Tanz chevaliers desor destrier saillir . 
Li rois Guiberz en apele Aufelin , 
Un chevalier corajos et hardi , 
Et li a dits : « Alez avant , amis , 
« Por demander se ce sont Sarrazin 
« Ou marcheant qui vienent lo chemin . » 
Et cil responts : « Ja n’en serez desdiz . » 
Point lo destrier , a l’encontre lor vint , 
Si lor demande qui il sont en latins ; 
Et cil ont dit , qui ne deignent mentirs : 
« Nos somes homes Corsolt lo fil Sorbrin . 
« Prise est Nerbone , s’enmenons Aymeri 
« En Babiloine , en l’amirable cits ; 
« La le ferons a grant honte morir . 
— Mal l’avez dit , gloton , » dit Aufelins , 
« Mes sire est li frans quens Aymeriss : 
« Dedanz Nerbone molt soef me nori , 
« Si m’adoba et chevalier me fist . » 
Lo destrier point , si a l’espié brandi , 
Fiert un paien orgoillos et eschis ; 
L’escu del col li a fret et parti 
Et lo auberc derrot et desartis ; 
Par mi lo cors li met l’espié bruni 
Que mort l’abat del destrier arrabis ; 
Tire sa resne si est d’ax departi . 
Paien l’enchaucent deci qu’a . iiiivint 
Qui li lancierent maint roit espié forbis ; 
Ne le tochierent , Deu ne vint a plesirs ; 
Auberc ot fort qui de mort lo gari , 
Destrier isnel qui tantost le ravi . 
« Seignor baron , » dit li rois Guibelins , 
« Nostre mesaje s’en vient tot ademiss ; 
« Mien escient aucuns en a ocis . 
— Seignor , sachiez ce sont ci Sarrazin . 
« Rengiez vos tost et pensez del ferir , 
« Car n’en iront sanz perte . » 
Li rois Guiberz fu preuz et vertuos , 
Hardiz as armes et fiers et corajos . 
A . mFrançois comanda ses prisons , 
De toz les autres a fet ses conpaignons 
Qui volentiers lo sivent par amor . 
Granz fu la plaigne et larjes li sablonss ; 
Li rois Guiberz chevauche Pliemont , 
Un vair destrier qui fu a l’aumaçor 
Que il conquist desoz Inde maior . 
Sarrazin voient que il ne la garront 
Et sanz bataille pas n’en eschaperonts ; 
Po furent jent , si lessent les prisons , 
Fuiant en vont par mi un val parfonts ; 
Franc les enchaucent qui aesmé les onts : 
Qui il consivent il est morz a dolors ; 
N’en eschapa ne mès que uns toz solss ; 
Icil ot non Murgalant de Monflor , 
Rois fu d’Egite , a merveille orgoillos , 
Destrier ot bon corant et ravinos , 
Broche le bien , et il cort de vigor , 
L’anste brandi a tot lo confanon , 
Guibert feri en l’escu au lion , 
Desoz la bocle li peçoie et confont 
Et lo auberc li desmaille et derront , 
Lez lo costé li mist lo confanon , 
Enpoint le bien et bote par tençon , 
Mès onc li rois n’en deguerpi l’arçon , 
Mès a l’espée dont a or est li ponz 
Le va ferir desus l’elme roont , 
Totes les pierres en devale et confont , 
Tot le copa entreci qu’al pomons ; 
Trois moz li dit par contralioisons : 
« Otres ! paien , fil a putain , gloton , 
« Dex destruie ta jestes ! » 
Molt par fu liez li frans quens Aymeris , 
Quant fu rescos et si borjois garis ; 
Tel joie en a que toz li cuers li rit . 
Mès liez fu , ne se pot eslargir , 
Et neporquant si broche lo roncin , 
Par mi lo chanp s’en vint a Guibelins ; 
Si li demandes : « Estes vos ce , biax filzs ? » 
« Oïl voir , pere , » li enfes respondi , 
« Qui vos navra , la mès n’ert mes amis » . 
Sor l’erbe vert le descent del roncin 
Et a s’espée li trancha lo seïns ; 
As piez li chiet si li crie mercis : 
« Que ferai je , sire , » dit Guibelins , 
« Irai m’en je , ou fuirai en essils ? 
« En hermitaje m’en devroie foïr . 
« Je vos deüsse et garder et chierir , 
« Si vos lessai comme dolenz chetiz . » 
Dist Aymeriss : « Jel te pardoig , biax filzs ; 
« Se ce feïs , jel comandai ainsi . 
« Li rois Corsolz m’a malement bailli , 
« Arse a ma terre et gasté mon païs 
« Et ma cité et mon donjon a pris , 
« Et moi navré de son espié forbi 
« Par mi lo cors , que ja n’en quit garir . » 
Et dist Guiberzs : « Biax pere , mal le fists ; 
« Conparra lo , se Deu plest et je vif . 
« Se Dex me sauve et freres et amis . » 
I . oignement a demandé et pris , 
Vint a son pere , en la plaie li mist , 
Puis li benda les flans a un ceinsil . 
Armes demande li preuz quens Aymeriss : 
El dos li vestent un blanc auberc treslis , 
El chief li lacent un vert elme bruni , 
L’espée çaint dont li brans fu forbiz , 
Au col li pendent un fort escu voti , 
Baillié li ont un espié poitevin 
Et l’ont monté el destrier arrabis 
Dont Guiberz ot lo sarrazin ocis . 
Or lerons ci del preu conte Aymeri . 
Huimès devons as enfanz revenir , 
Au conte Hernaut , a Buevon , a Garin 
Et a Guillaume d’Orange lo marchis 
Et a Bernart de Brubant lo hardi , 
Qui a Nerbone vienent a Aymeri 
A . xxx . mil de chevaliers hardiz . 
Descendu sont soz lo pui de Monbrin , 
Gardent sor destre par delez un chemin , 
De Femenie ont l’estoire choisis : 
Dames i a jusqu’a . xiiiimil 
Et . xxxmil de felons Sarrazins . 
Devant el chief voient Mahom venir 
Et l’estandart Corsolt , cel arrabi , 
L’or et les pierres qui forment resplendist , 
Tot en reluist la terre et li païs . 
As armes corent li fil dant Aymeri . 
Ci commence barnaje . 
Granz fu la plaigne par desoz Roche Agnieres ; 
N’i veïssiez ne conble ne bruiere , 
N’i trovissiez jeneste ne fochiere , 
Fors l’erbe vert florie en la joncieres ; 
Li auferrant a lor piez la marchierent , 
Bone fleror lor en vint a la chieres ; 
François chevauchent les lances abessiées , 
Cortoisement adobent lor eschieles . 
La veïssiez tante pointe eslessiée , 
Tant escu fret , tante tarje perciées ; 
Des abatuz fu la terre jonchiée . 
As premiers cox Mahomet abatierent 
Et l’estandart par terre trebuschierents ; 
Et les puceles en furent esmaiées , 
Entor Mahom se tenoient rengiées , 
Tordent lor poinz et lor chevex tirierent . 
Paien saillirent , la pute jent entiere , 
Qui ont tel duel a po que n’erragierents ; 
Et li François durement les requierent , 
Quant venu sont ensenble . 
Forz fu l’estor soz lo pui de Monbrins ; 
Turc et François furent ce jor voisin . 
Onques paiens por poor n’i guenchi , 
Ne chevaliers n’i fu de joindre eschiz . 
La veïssiez un estor esbaudi , 
Tante hanste fraindre et tant escu croissir , 
Tant bon auberc desmailler et faillir , 
Tant poing , tant pié , tante teste tolir , 
Sanc et cervele contre terre jalir , 
L’un mort sor autre trebuchier et chaïrs ; 
Tote jor dure la guerre et li estris , 
De ci al vespre que paien sont guenchi . 
Bien les requierent li fil dant Aymeris ; 
De chanp les gietent la Damedé merci , 
A lor espées nues . 
Quant Sarrazin furent de chanp jeté , 
A molt grant poine sont des nos desevré . 
A . xxxmil par conte tot nonbré , 
Par itant furent as dames chadeler 
Et a l’estor commencier et lever , 
N’en est de toz que . iiimil eschapés ; 
Cil sont es cors et plaié et navré , 
Les escuz frez et les aubers faussez . 
A une part se sont el chanp torné , 
Virent Mahom par terre craventé 
Et l’estandart dant Corsolt l’amiré 
De l’autre part trebuchié et versé , 
Environ li les puceles plorers ; 
Tel duel en ont a po ne sont desvés ; 
Mahomet jurent et Apollin lor dé 
Ja ne fuiront de bataille chanpel . 
Bessent les lances , si sont alé joster , 
Et li François nes ont pas refusezs ; 
Fierent et chaplent des espées del lé , 
Et des espiez trenchanz et afilez . 
La veïssiez un estor communel , 
Tant hanste fraindre et tant escu troer , 
Et tant auberc derronpre et descirer , 
Tant pié , tant poing , tante teste coper , 
Sanc et cervele encontremont voler , 
L’un mort sor autre verser et raoler . 
As Sarrazins en est mal encontré , 
N’en est des lor que . isols eschapez 
Qui ne soit morz , ocis ou afolezs : 
Ne mès Auquaires li niés a l’amiré . 
Cheval ot bon , par tant s’en est tornez , 
Par mi les rens en est fuiant alez , 
Desor senestre est son chemin remés , 
Une autre voie sor destre en est tornez , 
Par ou il quide droit a Nerbone aler . 
Molt ala tost , se ne fust esgarezs ; 
Florent l’enporte corant et abrivé . 
Jhesu de gloire qui en crois fu penez 
Et vint en terre por lo monde sauver , 
Li doinst anuit en tel leu assener 
Por quoi François resoient hérité 
De la cit de Nerbones ! 
Plest vos oïr com li nostre ont errés ? 
Ainz que l’estor poïst estre afiné , 
Fu nuit oscure , nus n’i choisi son per , 
Ne confanon ne bessier ne lever . 
Entre les morz sont li vif ostelés ; 
Desore l’erbe firent tendre lor trezs ; 
N’i a cheval qui se voille esfreer , 
N’i a vassal qui ne soit ahanez . 
A mangier font as puceles porter 
Qu’il ont conquises des Turs et des Esclerss ; 
Prou lor en donent , que il en ont asez , 
Que Sarrazin i orent aporté 
Et aconduit par mi l’eve de mer . 
Mès d’une chose sont François malmené 
Que danz Bernarz de Brubant la cité 
I fu el cors de . iiii . espiez navrez . 
Il li deslacent lo vert elme jemé 
Et li desceignent lo bon branc aceré , 
Del dos li traient lo blanc auberc safré , 
Et lo bliaut de paile gironés : 
Tot remest nuz jusqu’as braies oster . 
Les mortex plaies li ovrent del costé , 
Li sans en salt et li dus est pasmez . 
La veïssiez si grant duel demener , 
Tordre tant poing et tant chevel tirers ; 
Plore Guillaumes li marchis au cort nés , 
Hernauz et Bueves et danz Garins li ber , 
Et se clamerent chetif , maleürés : 
« Hui muert li melz de nostre parentés ! » 
Mès as puceles en a pris grant pités ; 
La mestre d’ax fist forment a loers : 
« Seignor François , » dist ele , « ne dotezs : 
« Je l’avrai ja gari et respassé . » 
Entre ses braz prist lo conte soef , 
Dist . iiiparoles de sainte Trinité 
Et de la croiz de la crestienté , 
Dont estanchierent les plaies criminels ; 
Et de vin blanc li a fetes lavers ; 
Un oignement tret d’un escrin paré 
Qui contrevaut tot l’or de . xcitezs ; 
De tot l’avoir a trois rois coronez 
Ne seroit il esligiez n’achetez . 
Quant Jhesus Criz fu en la croiz penez , 
Que Juï l’orent batu et flajelé , 
Li trois Marie l’alerent visiter . 
Nicodemus dut la boiste garders ; 
En Femenie l’en fist Longis porters : 
Lo païs aime por ce qu’il en fu nez . 
Les mortex plaies en a fait aesmer , 
Dedenz tochier et defors adeser , 
Et un petit l’en fist lo col passer , 
Et puis drecier et en estant lever , 
Ez vos lo conte gari et respassé . 
La veïssiez grant joie demeners : 
« Seignor baron , » ce dit Hernauz li ber , 
« Je sui toz sains , la merci Damedés : 
« Onc si legiers ne fui en mon aé . » 
Onc tel avoir n’ot li rois Desramez , 
Sansses li forz ne Tiebauz li esclers , 
Ne l’amirals d’otre la Roje mer , 
Com nos François ont el chanp conquestés : 
Et si nel sevent mie . 
François se ventent , por les dames s’orgoillents ; 
Cele nuit jurent entre l’eve et la broilles : 
Ni a cheval qui esfreer se voilles ; 
Auquaires point , durement s’esviguore , 
Et trespasse la terre . 
Auquaires broche et passe lo païs , 
Isnelement , ne prist cesse ne fins ; 
Aler quida au fil lo roi Sorbrin , 
Droit a Nerbone , a Corsolt l’Arrabis ; 
Mès il i a de tot en tot failli , 
Assenez est au franc conte Aymeri 
Et a Guibert lo menor de ses filz . 
En une lande de loriers et de pins 
Trove enbuschié lo conte avuec son fil , 
Et li paiens s’en fuit tot ademis , 
Que n’en sot mot jusqu’en l’agait fu miss : 
François le corent de totes parz sesir , 
Espées tretes , qu’il le vuelent ferir . 
Il lor crias : « Por Mahomet mercis ! 
« Ne me tochiez , franc chevalier hardis ! » 
Demanda lor qui il sont en latin , 
Et cil ont dit qui ne vuelent mentirs : 
« Nos somes homes lo preu conte Aymeri 
« Et dant Guibert lo menor de ses filz , 
« Et hui matin l’escost a Sarrazinss ; 
« En Babiloine l’enmenoient chetif . 
— Por Mahomet , » Auquaires respondi , 
« Tant par foisonnent li fil dant Aymeris ! 
« Or quidoie estre respassez et gariz , 
« Et je me sui en lor linaje mis . » 
Il le menerent devant lo viel flori . 
Il fu cortois , a la terre s’assist . 
Premiers l’apele danz Guiberz li marchiss : 
« Sarrazin frere , » ce a dit Guibelins , 
« Ton escu voi peçoié et maumis , 
« Et ton vert elme enbarré et croissi 
« Et ton destrier voi de corre alenti , 
« Toi voi sanglant et ta chiere et ton viss ; 
« Bien senbles home qui d’estor soit partiz . 
« Ou vass ? Dont vienss ? Ou alass ? Que queïss ? 
« Or di verté , garde que ne mentir , 
« Ou , par celui qui en la croiz fu mis , 
« Je te ferai toz les menbres tolir , 
« Ardoir en feu et fere male fin . » 
Et cil respont , ja n’i avra mentis : 
« De Femenie reperoie hui matin , 
« Dames menoie jusqu’a . xiiiimil , 
« Et . xxxmde cortois Sarrazins , 
« Et descendismes soz lo pui de Monbrin 
« En une lande de loriers et de pins . 
« La trovai . vdes filz dant Aymeris ; 
« Ier tote jor a ax me conbati . 
« Mi conpaignon i furent tuit ocis 
« Fors que mes cors qui en eschapai vis . 
« Trestote nuit ere ça afoïz , 
« Aler quidoie au fil lo roi Sorbrin , 
« Droit a Nerbone a Corsolt l’Arrabi , 
« Por lo domaje raconter et jehir 
﻿ « A Corsolt de sa perte . » 
« Sarrazin frere , » dist Aymeris li ber , 
« Je connois bien ce destrier que avezs : 
« Florent a non , si fu Gaudin l’escler , 
« Un Sarrazin seignor de Durestés ; 
« A Finamonde li fis lo chief voler , 
« S’en amenai lo destrier sejorné , 
« . V . anz lo fis a Nerbone garders ; 
« Par nuit me fu en mes chanbres enblez , 
« Or le me ra vostre sire amené . 
« Folement estes venuz et assenezs : 
« Vostre seignor me voloit ardre el ré , 
« Devant Nerbone l’amirable cités ; 
« Je vos ferai toz les menbres coper , 
« Ardoir en feu et la podre venter , 
« Se ne volez Damedeu aorer . 
— Aymeri sire , » dit Auquaires li ber , 
« Bien ai Mahom essaié et provés ; 
« Hui main lo vi par terre craventé 
« Et a François trebuchier et verser , 
« Onc nel soi tant par besoing reclamer 
« Que me peüst secorre n’aïders ; 
« Je crerai mès en vostre Damedé , 
« Celui qui fet et yver et esté , 
« Et qui nos done et lo pain et lo blé . » 
Respont li quenss : « Dex en soit graciezs ! » 
Avuec Guibert ot venuz . iiabezs ; 
Une fontaine sordoit en mi lo pré 
Et li abé la seignent de par Dé , 
Et si i metent et lo cresme et lo sels ; 
Lo Sarrazin firent dedenz entrers ; 
Quens Aymeris l’ala premiers lever , 
Li rois Guiberz et des autres assezs ; 
Mès onc son non ne vodrent remuer , 
Ainz li aferment selonc crestientés : 
Ce fu Auquaires , li jentils et li ber , 
Li preuz , li sajes , li cortois adurezs ; 
Mieudre convers ne fu de mere nez , 
Qui plus amast sainte crestienté , 
Qui lor aida Nerbone a conquester . 
﻿Or vient chevalerie . 
« Seignor baron , » dist li quens Aymeris , 
« Or est Auquaires durement mes amiss ; 
« Mes fillex est et a Deu convertizs : 
« En sa fiance me metrai lo matin , 
« S’irai veoir dant Guillaume mon fil , 
« Hernaut , Buevon et Bernart et Garin , 
« La ou il sont soz lo pui de Monbrin . 
— Non ferez , pere , » ce a dit Guibelins , 
« Vos n’irez mie vos . iia escharnir . 
« Car un grant mal vos en porroit venir . » 
Respont Auquairess : « Por neant l’avez dits ; 
« Que par l’apostre que quierent pelerin , 
« Miex vodroie estre decopez et ocis , 
« Que par moi fust engigniez ne traïz . 
— Et je l’otroi , fillex , » dist Aymeris . 
« Dex te doinst bon coraje . » 
Aymeris s’arme et Auquaires li ber 
De bons aubers et des elmes jemez , 
Et des espées et des escuz bendez , 
Et des espiez trenchanz et afilez . 
Auquaires a son destrier remué , 
Lesse Florent , s’a Ploiemont mené . 
Quens Aymeris a Guibert apelés : 
« Sire Guiberz , un petit m’entendezs : 
« Totes vos jenz fetes de ci lever , 
« En Florimont la forest les menez 
« Et les i fetes repondre et esconsers ; 
« Et si gardez , si chier com vos m’avez , 
« Que n’en isse un por les menbres coper 
« Tant que orrez vostre olifant soners ; 
« Bailliez le moi , car jel vodrai porters ; 
« Quant vos l’orrez et bondir et soner , 
« Savoir porrez par droite verité 
« Que je serai dedenz Nerbone entrezs ; 
« Vos serez sampres sur les chevax monté 
« As Sarrazins , as Turs et as Esclers , 
« Lor conpaignon esserez a l’armer 
« Et a l’avoir departir et doner . 
— Pere , » dist il , « si com vos commandez . » 
Lo cor li baille , a son col l’a jeté . 
Aymeris monte li jentils et li bers : 
Ses filz Guiberz li est alez aïders ; 
Cortoisement l’en prist a apelers : 
« Père , » dist il , « je vos commant a Dé , 
« Lo glorios de sainte majesté 
« Qui vint en terre por lo monde sauver , 
« Que vos defende de mort et d’afoler 
« Et Nerbone vos rende . » 
Va s’en Auquaires et Aymeris li bers ; 
Si ont lessié lo droit chemin ferré , 
Car il redotent Sarrazins et Esclerss : 
Auquaires en vet qui tot lo païs set . 
Or lerons ci de Naimeri esters ; 
Hui mès devons de Looys chanters : 
En doce France li fu dit et conté 
Que Sarrazin en avoient mené 
Dant Aymeri de Nerbone sor mer 
En Babiloine l’amirable cité 
Et en lor chartre trebuchié et jetés ; 
Li rois en fu corrociez et irezs ; 
Il a mandé la jent de son regné , 
L . mil de chevaliers armez , 
Puis chevaucha nostre emperere bers ; 
Jusqu’a Nerbone ne se vost arrester . 
En la montaigne est li rois ostelez , 
Sor la vert erbe a fet tendre son trés ; 
A . x . mil homes se fist la nuit garder . 
Gautiers de Termes fu de l’ost dessevrez , 
Garda aval desoz Monbrin el pré , 
Et vit les cierjes ardoir et alumer 
Et la fremor oit as barons mener . 
Point lo destrier cele part est alez , 
Tante bele arme vit jesir par lo pré , 
Tant bon vassal adenz et enversé 
Et tant destrier fuiant et esgarés : 
« Damedeu pere , » ce dist Gautiers li ber , 
« Ci ot ester , qui que l’ait afiné . 
« Dex que n’i fui sor lo destrier armés ! 
« Tant i ferisse de l’espée del lé 
« Deci as coutes en fuisse sanglantez . » 
A pié descent del destrier sejorné , 
Sor l’erbe vert a son escu posé , 
En terre fiche son espié noielé 
Et aresna son destrier abrivés ; 
Parmi les tentes commença a alers : 
Onques n’i fu par home destorbez . 
As eschés joe Guillaumes au cort nés , 
Hernauz et Bueves et danz Garins li ber . 
Cil troi se sont encontre lui tornés ; 
Hernauz ses frere lor a un tret mostré 
Par quoi li autre furent del jeu maté . 
A ces paroles entra Gautiers el tref , 
L’espée ceinte va l’eschequier osters ; 
Lors le connut Guillaumes au cort nés , 
﻿Qu’il estoit de sa jeste . 
« Sire Gautier , » li preuz Guillaumes a dit , 
« Fustes pieça a Rains ne a Pariss ? 
« Com se contient mes sire Looyss ? 
— En po de terme le porrez ci veïrs : 
« En doce France li fu conté et dit 
« Que Sarrazin ont pris dant Aymeri , 
« En Babiloine l’en ont mené chetifs ; 
« Li rois en est corroços et pensiss ; 
« Si a mandé la jent de son païs , 
« . L . mil de chevaliers hardizs : 
« Forment chevauche li forz rois Looyss ; 
« Herbergiez est soz lo pui de Monbrin . 
« De sa conpaigne estoie departizs ; 
« Tot belement aval me descendi 
« Car la clarté de ces cierjes choisi 
« Et la fremor de vos barons sentis ; 
« Tant beles armes vi par lo pré jesir , 
« Tant auberc rot et tant escu croissi , 
« Tant chevalier detrenchié et ocis . 
« Fu ce batailles ? Guillaume , qui la fists ? 
— Nos la feïsmes , » dist Hernauz et Garins . 
« Ier tote jor nos conbatismes ci 
« A . xxxmil de cuverz Sarrazins , 
« Deci al vespre en dura li estris . 
« Toz les avons detrenchiez et ocis , 
« Un tel eschec i avomes conquizs : 
« Dames menoient jusqu’a . xiiiimil . 
« Veez les la soz ces loriers jesir . » 
— Nomeni dames ! » Gautiers lor respondis ; 
« Seignor baron , qui onques tel oïs ? 
« Si m’aït Dex , molt grant barnaje a ci . » 
Tant dementiers qu’il parloient ainsi , 
La nuit s’en vet et li jorz esclarci , 
Li soleus lieve par estranjes païs 
﻿Qui abat la rosée . 
Cheval demande Guillaumes li guerriers , 
Et l’en li va lo suen apareilliers ; 
L’espée ceinte est montez el destrier 
Que il n’i deigne autres armes bailler . 
Et Gautiers est droit au suen reperiezs ; 
Il i monta par lo senestre estrier . 
Il et Guillaumes ont lo tertre puié , 
Droit a la tente Looys lo guerrier . 
Li quens Guillaumes i est entrez premierss ; 
Ou voit lo roi si li chaï au pié , 
Estroitement le li a enbracié , 
L’esperon bese qu’est a or entaillié . 
Li emperere l’en a sus redreciés : 
« Sire Guillaumes , qui vos a corrociés ? 
« Par saint Denis mon seignor droiturier , 
« Ja n’avra mès m’amor ne m’amistié . » 
— Droiz emperere , » dist Guillaumes li fiers , 
« Li rois Corsolz m’a malement bailliés : 
« Pris a mon pere Aymeri lo guerriers ; 
« En Babiloine l’en a fet envoier , 
« Dedenz sa chartre jeter et trebuchiers ; 
« Prise est Nerbone dont granz damaje iert , 
« Fors que la tor que la contesse tients ; 
« Forment redote qu’ele n’ait que mangiers ; 
« Por la vitaille la puet l’en josticier . » 
Ce dist li roiss : « Or ne vos esmaiezs : 
« Par saint Denis cui hom je sui del chief , 
« Ja ne verrez passer un mois entier , 
« Mostrerai lor . xxmile chevaliers , 
« Et puis . cmile as verz elmes laciez , 
« Estre serjenz et les arbalestriers . 
« Ou sont vos homess ? ou les avez lessiezs ? 
— Par ma foi , sire , soz Monbrin el gravier , 
« Ou tote jor nos conbatismes ier 
« A . xxxmil Sarrazins et Paienss ; 
« Toz les avons ocis et detrenchiezs ; 
« Un tel eschec i avons gaaigniés : 
« Dames menoient bien . xiiiimillierss ; 
« La mestre d’eles qui des autres est chiés , 
« Est mirienesse , que n’a meillor soz ciels : 
« Bernarz mes frere , li nobiles guerriers , 
« I fu el cors feruz de . iiiespiez , 
« En petit d’ore l’en ot assoagiés ; 
« Or est plus sains que poissons el gravier . » 
Et dist li roiss : « Cele me gardez biens : 
« Si la menrai en France . » 
Li quens Guillaumes droit a son tré revint , 
Iluec trova et Bernart et Garin , 
Hernaut et Bueve , lo duc de Conmarchiss ; 
Lo roi alerent veoir et conjoïr . 
Nostre emperere fu molt preuz et jentilss : 
Les dames fist par devant lui venirs ; 
Li emperere s’i joe etgabe et ri . 
Atant ez vos Auquaire et Aymeri , 
Et Ploiemont a . iiiifoiz heni , 
Que toz les trés en a fet retentirs ; 
François l’oïrent si en sont esbahi , 
M . en corurent les bons aubers vestir . 
« Estez seignor , » dist li rois Looys , 
« Ja por . iihomes n’i ert escuz sesiz . 
« Jusques as tentes les lessomes venirs ; 
« Messagier sont , ce quit , a Sarrazinss ; 
« Si nos diront noveles . » 
Nostre emperere fu molt jentils et ber 
Qui les puceles fist devant lui meners ; 
Li rois gaba et dist ses volentez . 
Atant ez vos dant Aymeri lo ber , 
O lui Auquaire qui tant fet a loers ; 
Mès molt sont las , traveillié et pené , 
Et lor cheval durement tressué . 
A pié descent danz Aymeris li ber , 
En terre fiche son espié aceré , 
Et desor l’erbe a son escu posé , 
A son filluel a son cheval livré , 
Espée ceinte est es tentes entrez 
Que n’i deigna chevalier saluer . 
Li emperere l’a premiers apelés : 
« Vassal , » dist il , « vos n’estes pas senez 
« Qui devant moi vostre espée portezs ; 
« S’or aviez felonie enpensé , 
« En petit d’ore m’avriez ja tués ; 
« Par Saint Denis qui est mes avoez , 
« Po ne vos faz toz les menbres copers ! » 
Aymeris l’ot , ne deigna mot soner , 
Ainz deslaça son vert elme jemé 
Apres la quoife del blanc auberc safrés ; 
Sor ses espaulles l’a lessiée colers ; 
La barbe ot longue jusqu’al neu du baudré , 
Dont lo connut Guillaumes au cort nés , 
Hernauz et Bueves et danz Garins li ber , 
Et Looys et des autres asez . 
Si le corurent besier et acoler 
Et après lui en entra tant el tref 
Qui l’ont entr’els si forment enserré , 
Par un petit que il ne s’est pasmezs ; 
« Seignor baron , » dist Aymeris li ber , 
« Por amor Deu vos vueil merci criers : 
« Je sui el cors d’un grant espié navrez , 
« Que ja n’en quit garir ne respasser . 
— Biax sire pere , » dist Guillaumes li ber , 
« Ja m’avoit l’en en Orenge conté 
« Que Sarrazin vos avoient mené 
« En Babiloine l’amirable cité , 
« Et en lor chartre trebuchié et jeté . » 
Li quens responts : « Pris fui de verité . 
« Il me menerent issi près de la mer , 
« Que il me durent en lor dromont jeter . 
« Mes filz Guiberz lor fu a l’encontrer 
« Qui tant lor a de son avoir doné 
« Que plus n’en puent sostenir ne porters ; 
« Au branc d’acier les a si encontrez 
« Que li plus sains ne pot l’autre gaber . » 
Respont Guillaumess : « Dex en soit aorez . » 
Et dist Bernarzs : « Qui est cil adobez 
« Que vos avez avuec vos amenés ? » 
Dist Aymeriss : « Ja orrez verités ; 
« Ier tote jor fu o nos en cest pré 
« Nostre conpainz a ruistes cox doners ; 
« De . xxxmil n’en est plus eschapés ; 
« Anuit le m’a nostre Sire amenés ; 
« A nostre loi l’avons crestienés : 
« Mes fillex est , s’est Auquaires nomez . 
« Biau sire fil , alez le desarmer , 
« Que ja n’i ait se contes non o perss ; 
« Nos le devons tenir en grant chiertés : 
« Par lui avrai Nerbone ma cité 
« Dont Sarrazin m’ont a grant tort jeté . » 
Lors le desarment et si l’ont afublé 
D’un chier mantel a listes d’or ovré , 
Que l’emperere li a fet aporters : 
« Aymeri sire , » dist Looys li ber , 
« Filz a baron , or me di ton pensé 
« Comment tu quides dedenz Nerbone entrer 
« Quant ja l’ont prise Sarrazin et Escler , 
« Ne mès la tor qui tant fet a loer 
« Que tient ta feme Hermanjarz au vis clers ; 
« Par la vitaille la quident afamer . » 
Dist Aymeriss : « Ja orrez verités : 
« Totes ces dames ferons desconreer , 
« Lor garnemenz nos convient enprunter , 
« Bliauz et pailes et chainses gironez 
« Que vestirons sor les aubers safrezs ; 
« De chieres guinples de soie d’otre mer , 
« Estroitement ferons nos chiés bender 
« Que ne reluisent li vert elme jemés ; 
« Et lesserons les destriers sejornez 
« Et monterons es mulez afeutrezs ; 
« Comme puceles chanjerons nostre alers ; 
« Cel estandart ferons avant porter , 
« Et l’oriflanbe dant Corsolt l’amiré 
« Baillerai jo a Anquaire lo bers : 
« Mes fillex est , ne me vodra faussers : 
« Par lui avrai Nerbone la cité 
« Dont Sarrazin m’ont a grant tort jeté . 
« Se je i puis par son conseil entrer , 
« Je li donrai . xvchastiax sor mer , 
« . X . fortereces et . iiiigranz citez . 
Li rois responts : « Je l’otroi de par Dé . 
« Dex le vos doinst bien fere . » 
Looys monte a la chiere hardie 
Et Aymeris a la barbe florie , 
Li quens Hernauz que Jhesus beneïe 
Et avuec ax lor grant chevalerie . 
Cortoisement conduisent les meschines 
Par mi les landes desoz Esclabarie , 
La cite frete desoz lo pui assises ; 
C . tors i ot , dreciées et bastiess ; 
Charles li rois a la barbe florie 
L’arst et fondi quant ot Nerbone prise , 
Que puis ce jor n’i ot herberjerie . 
Mès Sajetaire l’ont de novel reprise , 
Des vielles tors ont redreciées . xv . 
A une part des couverz de la vile 
Une trenchiée i ont fete et bastie , 
IIII . eves rades i corent et afilent 
Qui en mer chieent es porz soz Aumaries : 
N’ot si fort leu en France la garnie . 
Soz la cité est une praerie 
Qui contrevaut tot l’or de Pincernies : 
La croist la mente et la rose florie , 
Et garingal , citoal et gingibres ; 
Et si i croist lo poivre et lo perirtre , 
Les chieres erbes et les riches espicess ; 
Li Sajetaire les coillent et cherissent 
Et a navées les portent en Egites ; 
Iluec les vendent et poisent a devise 
Fer et acier , car el n’en prendent mies ; 
Armes en font de quoi il se garnissent , 
Haches trenchanz et espées forbies , 
Et les espiez qu’il lancent et brandissent , 
Et les sajetes trenchanz de plusors guisess ; 
Miex traient d’ars que nul home qui vives ; 
Contre lor cox n’a arme garanties ; 
Auberc ne broine ne li vaut . iicoquilles . 
Iceste jent vos dirai dont il vivents : 
Il ne gaaignent ne n’ont moltoieries ; 
N’ont giens de blé qu’onques mie n’en vivent , 
N’onques de pain ne virent une mies ; 
Mès la lor terre est essillie et gastie , 
Et les forez plenieres et garnies 
D’ors et de cers et d’autre venerie . 
Li Sajetaire les bersent et ocient , 
La char manjuent que il ne cuisent mie , 
Et lo sanc boivent , plus que vin le desirent . 
Se ceste jent que vos oez ci dire 
Puent trover dant Aymeri lo riche , 
Po li vaudra sa bele conpaignies ; 
N’en revendra chevalier ne meschine , 
Ne n’enterra en Nerbone la riche , 
Ne Looys , en France la garnie , 
Se Dex nel fet , li filz Sainte Marie . 
Mès alé furent lo jor a une assise 
Por acorder contre Turs d’Orquenies ; 
C’est une jent qui Deu ne croient mie . 
Par lor cors ont une terre sesie 
Sor une roche dedenz mer en une isles ; 
IIII . jornées est de la rocheeschive , 
Close est a murs et a granz tors antives . 
Tuit sont seignor , por rien ne se jostissent , 
Ne servent home qui muire ne qui vive . 
Li Sajetaire les bersent et ocient . 
Ce est la chose qui or plus les jostisse . 
Le jor s’acordent , s’ont une trieve prise . 
François chevauchent qui ne s’atarjent mie , 
Ainz ne finerent deci en Ortobrie . 
Biax sont li bois et granz la praerie . 
IIII . eves rades i corent et afilents ; 
François herberjent , li chevalier nobile , 
Tendent lor trés , paveillons de Sirie , 
Bersent les cers et les sanglers ocient , 
Prenent les dains que portent a quisine , 
Jetent ostoirs et fax de mue prime , 
Prenent hairons , si abatent les ciness ; 
Cil damoisel joent et esbaudissent . 
Bien se conroient li chevalier nobile 
Et les puceles de terre Femenie 
Que François ont sor Sarrazins conquisess ; 
Iceles sont molt richement servies . 
La nuit se gaite quens Aymeris li riches 
A . xmil homes a espées forbiess ; 
Car fierement se dote . 
Plest vos oïr com François esploitierents ? 
En Ortobrie la nuit se herbergierents ; 
A . x . mil homes la nuit eschaugaitierent . 
Li Sajetaire de lor plet reperierents ; 
Entor lor vile ont la terre cerchiée , 
Trovent la rote des nobiles eschieles 
Et l’erbe fresche contre terre plesiée , 
Et les espices folées et marchiées , 
Dont ont tel duel a po que n’enragierents ; 
Tordent lor poinz et lor chevex sachierent , 
Chetif se claiment que les porz ne gaitierents ; 
Sonent lor grelles , s’ajostent lor eschieless ; 
Quant sont ensemble a . viimil se prisierent . 
Corent plus tost que cerf , ne dain , ne lievre , 
Miex s’entrencontrent que blachet ne levriere . 
Devant sont homes et cheval par deriere . 
Sor Rochebrune est la montaigne fieres : 
El coing du pui ot fet une trenchiée 
Et el somet fu la roche dreciée 
Haute est et grant et en son batailliées : 
Desoz fu crose , dolée et entailliées ; 
Chanbres i ot beles et aaisiéess : 
Fées les firent qui en sont essilliées 
Par une guivre qui s’i est herbergiées : 
Bien a . vanz qu’ele i est reperiée 
Et trente guivres la sivent et requierent , 
Qui alé sont dedenz la roche fieres ; 
IX . testes ot merveilloses et fieres , 
Les . vdevant et les . iiiiderrieres ; 
Et vole tost quant ele est corociées ; 
Feu ardant jete et ja n’ert engigniée . 
Li Sajetaire l’ont lo jor enchauciées : 
Ce est la chose qui onques plus lor grieves ; 
Ele se drece quant ele oï les pierres , 
Par la derube ala en la trenchiée , 
En mi la rote s’est en travers cochiée , 
Au trespasser lor estera portiere . 
Li Sajetaire de rien ne se targierent , 
Quant il la voient forment s’en esmaierents ; 
Ferue l’ont et devant et derrieres : 
La pel est dure , onques ne la percierent , 
Ele se torne , a feu ardant les grieve , 
Lo vis lor art , les cropes et les chieres , 
Et cil s’en fuient par puis et par rochiere , 
Si guerpissent les rotes . 
Li Sajetaire ont la rote guerpie , 
La beste vint a sa herberjerie . 
Jusqu’au demain que l’aube est esclarcie , 
Quens Aymeris ne se volt targier mies ; 
Ainz fist armer sa grant chevalerie 
De blans aubers et d’elmes de Pavie , 
Et desus ceignent les espées forbiess ; 
As males corent puceles et meschines , 
S’en traient dras de diverses bailliess : 
Sor les aubers as François les vestirents ; 
Quens Aymeris en vet son cors meïsme , 
Et tuit si fil ou durement se fies ; 
Estroitement lient l’or chiés de guinpless ; 
Les destriers lessent qui corent de ravine , 
Et sont monté es mulez de Sulies ; 
A Auquaire ont l’oriflanbe comise 
Et a Nerbone ont lor voie acoillies ; 
Portent oisiax et moinent cers et biches , 
Ors et lions et marmotes et sinjes . 
Li emperere remest o les meschines , 
En sa compaigne de chevaliers . xmile . 
François chevauchent qui ne s’atarjent mies ; 
Devant Nerbone sont venu en droit primes ; 
El premier chief fu Aymeris li riches 
Et tuit si fil ou durement se fie . 
Dame Hermenjarz fu en la tor antive 
Et n’ot o li que . iiide ses meschines , 
Les autres erent dedenz la tor fenies 
Por la vitaille qui lor estoit faillie . 
Lor ames soient sauvées et gariess ! 
L’estoire voit , molt est espoories ; 
Deu reclama lo fil sainte Marie , 
Lo glorios qu’il li tramete aïe 
﻿De la nobile jeste . 
Auquaires broche , li fillex Aymeri , 
Qui l’oriflanbe paumoia et brandi . 
Mainte viële i oïssiez tentir , 
De maint oisiax i oïssiez lo cri , 
Chante la melle avueques lo mauviz , 
Jais et calandres , chascuns en son latin . 
Devant el chief fu li quens Aymeris 
Et avuec lui si neveu et si fil . 
Dame Hermanjart sus en la tor choisi , 
Molt volentiers son conseil li deïst , 
Mès por paiens ne li ose jeïr . 
A l’amiral vienent . mSarrazins ; 
Il l’en apelent , fierement li ont dits : 
« Hé , amiral , vels noveles oïrs ? 
« Or pues tu dire bien t’est Mahom amis , 
« Bien as Pilate et Tervagan servi . 
« De Femenie pues l’estoire choisir . 
« Dames i a jusqu’a . xiiiimil , 
« Et . xxxmil de cortois Sarrazins . 
« Bien deüssiez encontr’eles issir . » 
Dist l’amiral il n’ira mie ainsis : 
« Devant mon tref descendront ja icis ; 
« Si i verrez . mencensiers espris 
« Qui seront plein d’encens Alixandrin . 
« Après ferai drecier toz mes enginz 
« . XXX . perrieres et . xberfroiz garniz , 
« Ja nes lerai ançois les avrai pris 
« Et de la tor a la terre jus miss ; 
« Si i merrai Clarissant au cler vis 
﻿ « Et ses autres puceles . » 
Seignor , oez un vers bon et seant 
De fiere jeste , de la melz conbatant 
Qui onques fu en cest siecle vivants ; 
Par quel engin quens Aymeris li blans 
Reprist Nerbone sa fort cité vaillant 
Qu’orent traï Sarrazin mescreant . 
Comme puceles muërent lor senblants : 
Si ont lessié les bons destriers coranz 
Et sont monté sor les mulez anblanz . 
Devant Nerbone vindrent esperonants ; 
L’en lor ovri les portes maintenants ; 
Cil i entrerent , que n’i vont arrestant . 
Auquaires entre trestot premierements ; 
Droit a la tor vienent esperonant , 
Devant lo tré Corsolt a l’amirants ; 
Met pié a terre del destrier auferrants ; 
Com il le voit , si li dist maintenants : 
« Biax sire niés , vos soiez bien venant . 
« Ou est m’amie o lo cors avenants ? 
« C’est Clarissant dont je sui desirant . 
— El vient ci , sire , ne vos ert delaiant . » 
Itel richece n’ot mès nus hom vivanzs : 
La veïssiez . mencensiers ardanz 
Qui furent plain de l’encens d’Oriant . 
Atant ez vos conte Aymeri lo blanc 
Cortoisement sor un mulet anblants ; 
Encontre vet Corsolz li amiranz , 
Entre ses braz le descent en riant , 
De sa main prist une flor blanchoiant , 
Besier le volt , mès la guinple est devants : 
A l’acointier seront d’autre senblant . 
Il tret l’espée qui li pendoit au flancs ; 
Par mi lo chief en feri l’amirant , 
Deci es denz a fet coler lo branc , 
Estort son cop , mort l’abat a itants : 
« Nerbone , » crie , « baron , ferez avant . 
« C’est Aymeris li chevaliers vaillanz , 
« Que vos vossistes jeter el feu ardant . 
« Vos li rendrez sa pertes ! » 
Quant ont veü li fil dant Aymeri , 
Lo roi Corsolt contre terre jesir , 
Jetent les ginples et les mantiax hermins 
Et descendirent des mulez arrabiss ; 
Espées tretes vont les ostex sesir . 
Bien se defendent Paien et Sarrazins ; 
Mès li François furent li plus hardi 
Qui les ont morz , detrenchiez et ocis . 
As premiers cox menbra dant Aymeri 
De dant Guibert , lo menor de ses fizs : 
Par . iiiienpointes fist l’olifant bondirs ; 
De Florimont l’entendi Guibelins , 
Vint a ses homes , fierement lor a dits : 
« Seignor baron , » dist li quens Guibelins , ` 
« Dedenz Nerbone oi corner Aymeri . 
« Secorons le , por Deu qui ne menti . » 
Et il ont dits : « Ja n’en serez desdiz . » 
La veïssiez tant bon auberc vestir , 
Lacier tant elmes , ceindre tant branz forbiz , 
Tant chevaliers sor les destriers saillirs ; 
Jusqu’a Nerbone ne pristrent onques fin . 
Lor conpaignon furent li Sarrazin 
As blans aubers endocer et vestir 
Et a l’avoir doner et departir . 
Molt s’i pena Guibelins li marchiss : 
Parmi les tentes vet querant Sarrazins , 
A . xxx . mil de chevaliers hardiz 
Qui lor detrenchent les costez et les piz . 
Puis icele ore que vos avez oï , 
Que Rollanz fu en Roncevax traïz , 
Li . xiiper i parfurent ocis , 
Ainz si fet glaive ne fu de Sarrazins 
Com en Nerbone ot le jor establi . 
Li quens Guiberz les a bien envaïz 
Et sa fiere conpaigne . 
Forz fu l’estor , merveillos et pesanz . 
Li quens Guiberz i ot ce jor ahans ; 
Par mi les tentes vet Sarrazins querant 
A . xxx . mil de François conqueranz 
Qui lor decopent les costez et les flanss : 
La veïssiez tant paveillon volant 
De Sarrazins , de Turs et de Persanz . 
Après lor vint un essoine trop grants ; 
Atantez vos Salatré , un Persant , 
Par la bataille sor un chamelin blancs : 
Car il n’a cure de destrier auferrant , 
Nel puet porter tant par ot lo cors grant 
Et le bu gros et le ventre pesant . 
D’une plomée va crestiens tuant , 
Ça . ii , ça . iiiles ala craventant . 
Et il s’escrients : « Aïde , Guiberz frans . 
« Sainte Maries ! ja serons recreant . » 
Guiberz l’oï , cele part vint corant , 
Et li paiens s’adrece vers l’enfants ; 
De sa plomée va la verje hauçant 
Que la mace ert par terre traïnant , 
Va la corroie larjement estendant 
Et de ferir s’ala apareillants ; 
Se il l’atent ja avra un cop grant , 
Et li frans hom n’a de foïr talent . 
Un cop li jete li gloz en retraiants ; 
Nel toche mie , car Deu ot a garants : 
Il s’abessa sor son arçon devants ; 
Detriés lui fiert Joifroi de Bonivant , 
Un chevalier hardi et conbatants ; 
Tot l’abat mort et lui et l’auferrant . 
Guiberz le voit , a po ne pert lo senss ; 
A tot l’espée dont li ponz fu d’arjent 
Le va ferir si acesmeement , 
Par sor les costes andox les braz en prent . 
Li Sarrazins escrie hautements : 
« Que fetes vos , Mahom et Tervagans ? 
« Pilate sire , serez me vos garants ? » 
Guiberz le fiert un cop par maltalent , 
La teste o l’elme li fet voler el chanp . 
Li cors chaï delez un desrubant , 
Sore lui passent maint destrier auferrant 
Qui li froissierent les costez et les flans . 
Adont saillirent li Tur et li Persant , 
Li Amaraive et li Popeliquant , 
Et Bedoïn et Acopart saillant 
Qui lor seignor alerent regretants : 
« Hé , riche ber , nobiles conbatanz , 
« Larjes donerre et mieudre conqueranz 
« Qui onques fu en cest siecle vivants ! 
« Morz est l’orgoil Corsolt a l’amirant 
« Qui li soloit afiner toz ses chans 
« Et les batailles , ja ne fuissent si grants ! 
« Morz , car nos prens ! que vas tu delaiants ? » 
Dedenz Nerbone fu Aymeris li frans 
Qui sa cité ot pris a son talent . 
Tant i ot morz de Turs et de Persanz 
Que par les rues en coroit li clers sans . 
A eve froide lavent lo marbre blancs ; 
Les cors enportent contremont as auvanz , 
Si les lessierent aval les desrubanz , 
Defors Nerbone les ardent par les chanss : 
C’estoit costume de l’ancienor tenss : 
Poez savoir la puor estoit granz . 
Dame Hermanjarz au jent cors avenant 
Reclama Deu lo pere omnipotent 
Qu’il li envoie secors prochienement 
Et si li rende lo preu conte vaillant . 
Si fera il ainz lo soleil cochant , 
En la sale a Nerbone . 
Quant Looys ot Aymeri corner , 
Adont sot il par droite verité 
Que il estoit dedenz Nerbone entrezs ; 
Li emperere en est brochant alez 
A . xx . mil homes a armes conreez . 
Nostre emperere fu molt jentils et bers : 
Totes les dames a fetes arrester , 
Que nes lessa del bois au plain aler , 
Ançois descendent por lo chaut qui granz erts ; 
A . cFrançois les conmande a garder . 
La veïssiez grant joie demener , 
Et ces puceles treschier et quaroler . 
Li emperere en est brochant tornez 
A . xxmil homes a armes conreezs ; 
Ne mès que . cas dames sont remés . 
Ez Clabarin l’aumaçor d’otre mer , 
A . xmil homes en est fuiant tornez , 
Fuiant s’en va trestot desbaretezs ; 
Il et li rois se sont entr’encontré , 
De lor jent sont a tanz quanz per a per . 
Sarrazin voient que ne garront par el , 
Sanz la bataille ne puent eschaper 
Et plus redotent Guibert a encontrer 
Que l’aloete ne fet lo fauc mué , 
Quant el le voit de bas randon voler . 
Bessent les lances et sont alé joster , 
Et li François nes ont pas refusezs : 
Fierent et chaplent des espées del lé 
Et des espiez trenchanz et afilez . 
La veïssiez un estor communel , 
Tant pié , tant poig , tante teste coper , 
Sanc et cervele encontremont voler , 
L’un mort sor autre trebuchier et verser . 
Li Sarrazin se sont forment hasté , 
Fierent et chaplent , otre s’en sont passés ; 
L’une moitié des lor i sont remé , 
Et de nos Frans jurent . mpar les prez 
Qui puis ne redrecierent . 
La ou François et Paien s’entr’encontrent , 
Molt durement fierent et esperonent , 
Piz et corailles et costez s’i enfondrent . 
Tant i ferirent Paien qu’il passent otres ; 
L’une moitié i remaint de lor homes 
Et de nos Frans i jut . mpar la conbe , 
Et qui d’ilueques ne releverent onquess : 
﻿Ce fu domaje et perte . 
Quant Sarrazin sont des nos departi , 
De . xxmil homes ne remestrent que . xs ; 
L’une moitié i sont des lor ocis . 
Fuiant s’en va l’aumaçor Clarabinss ; 
Si l’enchauça li bons rois Looys . 
Il li escries : « Retorne , Sarrazins ; 
« Aumaçor es et rois poesteïs , 
« Rois sui de France , si ai non Looyss : 
« La moie foi loiaument te plevis , 
« Onques encor par home ne chaïs ; 
« Se tu m’abas grant los i avras pris . 
« Ja n’i seras engigniez ne traïz , 
« Se je meïmes par mon cors ne t’ocis . » 
Dont s’arrestut l’aumaçor Clarabins . 
Dist a ses jenzs : « Seignor , estez icis ; 
« S’irai joster au fort roi Looys . 
« Por une joste ne seraior eschiss ; 
« Se une en volt , je l’en livrerai . vi . » 
Dient si homes : « Mahom vos en aïsts ! » 
Tornent les resnes et si mostrent lor viss ; 
Plus tost les portent li destrier arrabis 
Que fax ne vole quant il chace perdrizs ; 
Granz cox se fierent sor les escuz votis , 
Trenchent les cuirs et lo fust de sapin , 
Plient li fer de l’acier poitevins ; 
Otre s’en passent que nus d’ax n’i chaï . 
Et li paiens fu merveilles hardizs : 
Vire la resne del destrier arrabi , 
Il tret l’espée dont li pons fu d’or fins ; 
Desus son elme l’empereor fiert si , 
Lo mestre coig li trencha et ronpis ; 
Par un petit del destrier ne chaï . 
Li emperere estoit fiers et hardizs ; 
As crins se tint del destrier arrabis ; 
Et li paiens si s’est de lui partizs ; 
Fuiant s’en va par delez un larrizs ; 
Au dos l’enchauce li forz rois Looys 
Sor lo destrier que fu a l’aupatris , 
L’espée tret qui fu au roi Pepins : 
Chieres reliques i ot de saint Martins ; 
Hom qui la porte ne puet estre traïz , 
Ne en bataille ne vaincuz ne honiz , 
Ne ses destriers n’iert desoz lui ocis . 
Voit lo paien qui s’en fuit ademiss : 
Si li escries : « N’en irez mie ainsi , 
« Ançois lerez ostajes au partir . » 
A ces paroles consuï l’arrabi , 
Par desor l’elme le fiert del branc forbi . 
La teste trenche au paien Clarabin , 
Monjoie escrie , l’enseigne S . Denis , 
« La bataille ai vaincue . » 
Quant veü ont Sarrazin et Escler , 
Lor seignor mort , ocis et afolé , 
Que Looys li ot lo chief copé , 
M . s’en asenblent des plus riches chasezs ; 
A Looys en vont merci crier , 
Si li besierent la chauce et lo solers : 
« Sire , merci , por lo tuen Damedés : 
« Lesse nos en nostre seignor porters ; 
« A nostre loi le ferons conreer . » 
Looys l’ot , si a lo chief crollés : 
« Certes , » fet il , « je l’otroi et le gré , 
« Et tuit franc hom vos en doivent amers : 
« Car son seignor doit l’en bien enorers ; 
« Quex hom qu’il soit , foi li doit on porter . » 
Lors descendirent Sarrazin et Esclers : 
En biere l’ont sor . iichevax menés ; 
Li emperere lor a conduit livré 
A . cFrancois toz d’armes conreez . 
IIII . liuées et plus les ont menez . 
Et l’emperere en est brochant alez 
A tant de jent com il li fu remés . 
Ainz que venist as lojes et as trés , 
Ot ja Guiberz tot l’estor afiné 
Et les Paiens ocis et decopez 
Que un sol vif n’en peüst en trover . 
Li emperere entra en la cité , 
Et après lui en i a tant entré 
Que il n’i porent ne chevir ne aler , 
Ainz s’en retornent molt grant partie as trés 
Prenent l’eschec ilueques par les prez , 
Que il avoient sor paiens conquestés ; 
Si l’ont entr’ax parti et devisé , 
Tot li plus povres en fu riches clamez . 
Quens Aymeris ot prise sa cité , 
Aconpli ot son voloir et son grés ; 
Mès po menbra lo conte naturel 
Du cruel sonje que il avoit sonjé 
Que il morroit ainz que l’ans fust passezs ; 
Se fera il , tot est aterminezs ; 
Dedenz un mois ert li quens afinez . 
De lui sera grant perte . 
Oez , seignor , que Dex vos beneïe , 
Li glorios , li filz sainte Marie . 
Granz fu la joie a Nerbone la riche 
Por Aymeri qui ot sa cité prise . 
Dame Hermanjart a en la tor choisies ; 
A haute voiz li jentils quens li cries : 
« Franche contesse , ne vos esmaiez mies : 
« Encor serez dame de ceste vile . 
« Tote la terre nos est remese quite 
« Deci as porz desoz Esclabarie , 
« La cité frete qui est el pui assise . 
« Ne sai quel jent l’ont de novel reprises ; 
« De vieilles tors i ont dreciées . xv . 
« Veüz les ai , moi et ma conpaignie . 
« Mès , se Deu plest lo fil sainte Marie , 
« Je lor ferai muer herberjerie . » 
Dame Hermanjarz a la parole oïe , 
Ele devale , mès ne parole mies ; 
Si n’ot o li que . iiide ses meschiness : 
Les autres sont dedenz la tor fenies 
Por la vitaille qui lor estoit faillies ; 
Lor ames sont sauvées et garies , 
En Paradis coronées flories . 
Atant ez vos Hermanjart de Pavies ; 
Quens Aymeris en sa chanbre l’en guie , 
Et tuit si fil ou durement se fie . 
Si li aportent gastiax et tendres sines , 
Braons de cers et char de maintes guises , 
Vin et piument , chastaignes et olives , 
Resins et pesches , menues volatilless : 
Dès or seront molt richement servies . 
Mès po menbra as François des meschines 
Qui sont remeses dedenz les bois logies 
A . cFrançois , que plus n’en i ot mie . 
Li Sajetaire issent d’Esclabarie , 
Après François ont lor voie acoillies : 
Bien sont armé que ne dotent la guivre , 
Ne ne finerent deci en Ortobrie 
Ou li rois jut o sa grant baronies ; 
Otre passerent que nel perçurent mie . 
Tant ont coru , Jhesus Criz les maudies ! 
Que lo bruit oent et lo chant des meschines . 
Tant s’aprochierent que nos François choisirents ; 
François les voient , forment s’en esbahirent , 
Lor armes prenent et es destriers saillirent . 
Li Sajetaire tréent fort et afichent , 
Les escuz percent et ces aubers descirent , 
Les connoissances et les broines treilliess ; 
Mès no François sont po de conpaignies : 
Ne sont que . cet cil sont . iiiimile . 
A lor espées en ont la teste prise , 
Et les puceles en plorent et sospirents ; 
Tordent lor poinz et lor chevex detirent . 
Li Sajetaire les ont a force prises , 
En lor coler les portent et traïnent 
Par mi les landes dures et enhermiess ; 
Adez i a esglentier et espine . 
Nule pitié ne lor prent des meschines , 
Qu’a nule feme ne prenent druerie . 
Onc ne finerent deci Esclabarie , 
Et les puceles i ont en prison mises 
En une chartre dolerose , soullies ; 
Qui leenz est po puet prisier sa vie . 
Or recommence bone chançon nobile , 
Si com barnaje se amonte et decline 
Et d’autre part essauce et puis avile . 
Ainsi reprist danz Aymeris sa vile 
Que Sarrazin li avoient traïe , 
Ce raconte l’estoire . 
Li Sajetaire furent en lor cités ; 
Devant els font les dames amener 
Enchaainées et en charchans ferrez , 
Et en tex bruies que nes porent osters ; 
Enz en la chartre les ont fetes jeters : 
Qui iluec est molt a mauvès ostel . 
Boz et colovres i avoit il asez . 
Quant li floz monte , si enple lo fossé , 
Par . iichanax lor en i entre asez , 
Dont les convient totes droites ester , 
Jusqu’as mameles les i convient floter . 
Quant floz retret , si voide lor ostels ; 
Li pavement lor remaint tot curez , 
Ne mès des vers qu’i suelent converser . 
C . crestiens ont la dedenz trovezs : 
Marcheant sont de France lo regné 
Qui alé furent a une foire anuel 
Qui en Espaigne avoit . v . mois durés ; 
Si grant avoir en orent aporté , 
XXV . somiers d’or et d’arjent trossezs ; 
Et quant il durent en France retorner , 
Li Sajetaire en oïrent parlers ; 
Si les gaitierent a un destroit de mers : 
Tuit furent pris , n’en pot un eschaper . 
L’avoir en firent en une tor porter , 
Les François firent en lor chartre jeters ; 
Et les puceles les en ont apelez 
Et lor demandent de quel terre sont nez , 
Et cil lor dient tote la verité 
Des max qu’il ont soferz et endurez , 
De la puor qui lor vient de la mer . 
Li Sajetaire furent tuit asenblés ; 
En droit midi firent l’eve corner , 
Desor les tables font lo mangier porters ; 
Mès il n’i ot ne pain ne vin ne sel , 
Poivre molu ne comin destenpré , 
Mès la char crue qui bien lor vint a grés : 
Cele manjuent , que il ne vivent d’el . 
As damoiseles font a mangier porter , 
Char tote crue de cerf et de senglers : 
François i corent qui furent afamé , 
Crue la trovent , si n’en porent goster . 
A une part la corurent jeter , 
Adont saillirent serpent a grant plenté , 
Box et colovres dont il i ot asezs ; 
En petit d’ore les en ont delivrez , 
Mès une mie n’en peüst en trover . 
Qui donc veïst ces tortues aler 
Et ces serpenz rechiner et sifler , 
Soz ciel n’est hom n’en fust espoantés ; 
Et les puceles commencent a plorer , 
Les poinz a tordre , lor chevex a tirer . 
Jhesus de gloire qui se lessa pener 
En sainte croiz por son pople sauver 
Lor doinst secors por lor cors delivrers ! 
Se fera il ançois un mois passé . 
Li emperere se fu fet desarmer , 
A lui ala Guiberz li adurezs ; 
Cortoisement l’en prist a apelers : 
« Droiz emperere , . vcmerciz de Dés ; 
« Por nos vos estes traveilliez et penez . » 
Auquaires a Aymeri apelés : 
« Sire parrainz , un petit m’entendezs : 
« Prise est Nerbone , la merci Damedés ; 
« A mon pooir m’en sui je molt penés ; 
« Lo guerredon vos en vueil demanders ; 
« Feme prendrai se vos la me donez . » 
Aymeris l’ot , si respont come bers : 
« Sire fillex , un petit vos cessezs : 
« Mollier avrez , quant vos la demandezs ; 
« En doce France la convient a garder , 
« Bele et cortoise et de haut parenté 
« Ou vos soiez richement mariez , 
« Et si prendrez et chastiax et citez . 
— Sire , » fet il , « tot ce lessiez ester . 
« N’ai soig de France , ne ja n’i quier entrers ; 
« Devers Espaigne me lessiez conversers : 
« Que molt me héent Sarrazin et Escler 
« Por ce que sui a vostre loi tornezs ; 
« Ne lor falt gerre en trestot mon aé . 
« De vostre terre un petit esgardez 
« Ou je poïsse un sol recet trover . 
« La cité gaste , se vos plest , me donez 
« Que hier veïsmes el sauvaje regnés ; 
« Esclabarie ainsi l’oï nomer . 
« El fu mon pere l’amiral Salatrés ; 
« Mès Charlemaine li fist lo chief coper 
« Quant il conquist Nerbone la cités ; 
« Or la tient quite li forz rois Codroezs ; 
« Mès mar la vit , se vos la me donezs ; 
« Iceste guerre vueil le renoveler , 
« Et Clarissant , se vos plest , me donezs ; 
« Totes les dames ferons crestiener , 
« Si en ferons pueploier la cités ; 
« Dex i sera serviz et enorez . » 
Li rois s’en rit et Guillaume au cort néss ; 
Et dist Bernarz de Brubant la cités : 
« Biax sire pere , molt l’a bien esgardés ; 
« Donez li tot ce qu’il a demandé . » 
Aymeris l’ot , si respont comme bers : 
« Sire fillex , ice trestot avrez , 
« La cité gaste del sauvaje regné . 
« Ne sai quel jent sont dedenz ostelés ; 
« Ainz n’en deignierent a moi congié rover . 
« Or vos irai la terre delivrer 
« Et aquiter la marche . » 
Oez , seignor , que Dex vos beneïe , 
Li glorios , li filz sainte Maries ! 
Nus hom ne puet chançon de jeste dire 
Que il ne mente la ou li vers define , 
As mos drecier et a tailler la rime . 
Ce est bien voirs , gramaire le devise , 
Mèshom la fist de l’anciene vie , 
Hues ot non , si la mist en unlivre 
Et seela el mostier Saint Denise 
La ou les jestes de France sont escrites , 
Or est bien droiz que verité vos die 
Que eles furent et de quel baronies : 
Charles li rois a la barbe florie 
De Jersalem aporta les reliques 
De cel saint fust ou il sofri martire 
Et la corone qu’il ot el chief d’espines 
E les sainz clox et la sainte chemise 
Qu’enprès sa char avoit sainte Marie 
Quant ele fu de son chier fil delivres ; 
Ce aporta en France la garnie . 
Ce fu une des jestes . 
L’autre si fu du fort roi Charlemaine , 
Cel qui conquist Baviere et Alemaigne , 
Bascle , Navarre et Poitou et Bretaigne , 
Et Normendie et Anjou et le Maine , 
Oncle Rollant qui fu morz en Espaigne 
En la bataille fiere . 
La tierce fu dant Aymeri lo riche . 
La soe jeste fu la plus seignories : 
Il ot . viifilz , bons chevaliers nobiless ; 
Crestienté essaucierent et tindrent . 
Li bons rois Otes , li sire d’Yspolite , 
Icil fu oncle as chevaliers nobiless : 
Moines devint dedenz sa sainte vie , 
Si en fu s’ame et sauvée et garie , 
En paradis coronée et florie . 
Hui mès commence bone chançon nobile , 
Si com les dames de terre Femenie 
Sont en prison dedenz Esclabarie , 
Enz en la chartre tenebrose et sotives ; 
Par moi orrez com il orent aïde . 
En la cité avoit une chetives ; 
De Nerbonois fu praée et ravies ; 
Li Sajetaire du port de mer la pristrents ; 
Ensenble o li Joifroi de S . Denise 
Qui de soudées venoit d’Esclavonie . 
Joifroi jeterent en la chartre perrine , 
Et la danzele n’i vodrent metre mie , 
Ançois l’amoient por ce qu’el les fet rire , 
Qui chante et note , nus ne la puet desdire , 
Lais et biax sons et harpes d’armonie . 
Li Sajetaire furent as desertines , 
Et la pucele ne se volt targier mie , 
Sor une mule afeutrée petite , 
Par mi la lande a sa voie acoillie . 
Tant a erré l’anbleüre serie , 
Nerbone vit la fort cité garnie . 
Par mi la porte s’est en la cité mise , 
Si descendi au perron , soz l’olive , 
Et aresna sa mulete petite . 
Dedenz la sale fu Looys li riches , 
Et Aymeris et sa grant conpaignies ; 
Li emperere l’a premerains choisies : 
« Es ! Dex , » fet il , « dame sainte Marie , 
« Tant bele dame qui vient ici sotives ! 
« Ja mar crerez nule rien que vos die 
« Se ne nos dist ja novele effreïe . » 
Cele parole , que ne s’atarja mies : 
« Cil Damedex qui fu nez de Marie 
« Et en la croiz lessa son cors ocire 
« Et d’aubespine coroner son chief digne , 
« Saut Aymeri et sa grant conpaignies : 
« Bien le conois a la barbe florie . » 
Li rois respont qui des autres fu sires ; 
Si li a dits : « Dex te gart , bele amie . 
« Qui vos conduits ? Ne le nos celez mie . 
— Par ma foi , sire , n’i ai plus conpaignie 
« Que Damedeu , lo fil sainte Marie . 
« Aymeri sire , sés que je te vueil dires ? 
« Par moi te mandent les puceles nobiles 
« Que l’autre soir sor Paiens conquesistes , 
« Que fet avez estranje vilanie , 
« Que les avez vendues et traïes 
« As Sajetaires ques ont en prison mises , 
« En une chartre , dedenz Esclabarie . » 
Aymeris l’ot , n’a talent que il rie . 
Li quens Auquaires a la parole oïe 
Que Sajetaire ont la cité sesie , 
Et Clarissant et sa grant conpaignie 
Est en la chartre dolerose et sotives ; 
Detort ses poinz voiant la conpaignie , 
Et vient au roi , envers lui s’umilie , 
Et docement por Deu merci li cries : 
« Droiz emperere , qui France as en baillie , 
« Quens Aymeris a la barbe florie 
« M’avoit doné cele cité antive 
« Que Sajetaire ont par force sesie , 
« Et en la chartre est Clarissant m’amies ; 
« Par vostre amor ai je ma loi guerpie 
« Et croi en Deu , lo fil sainte Marie . 
« Se par vos n’est , ne li puis fere aïe . » 
Li rois responts : « Ne vos esmaiez mie . 
« Se Dex m’aït , li filz sainte Marie , 
« Molt volentiers vos i ferai aïe 
« A la cité reprendre . » 
Li ber Auquaires dant Aymeri apeles : 
« Sire parrains , com je puis dolanz estre . 
« Mon premier don voirement quit je perdre , 
« Li Sajetaire i menent et conversents ; 
« Se par vos non , ne lor puis anui fere » 
Dist Aymeris : « Nos lor ferons si pesme 
« Qu’il en perdront les vies et les testes . 
« Par en son l’aube sera mise ma sele , 
« Par fine force les irai la requerre 
« A . xxxmil de chevaliers a elmes . 
« Mar i sesirent sanz mon congié la terres ! 
« Nes garira ne puis ne vax ne tertre , 
« Forez oscure , ne tors qui ne soit frete , 
« Si soit forte ne hautes ! » 
Li quens Auquaires ne l’a mis en oblis ; 
Il en apele Guillaume lo marchiss : 
« Sire , » fet il , « por amor Deu mercis ; 
« Doné m’avoit mes parrains Aymeris 
« Cele cité delez ce pui antifs : 
« Li Sajetaire s’i sont a force mis , 
« Et Clarissant m’amie o lo cler vis 
« Est en la chartre , dont ai lo cuer grami . 
« Por vostre amor ai jo ma loi guerpis : 
« Et molt m’en héent Paien et Sarrazin . 
— Voir , » dist Guillaumes , « nos te serons aidiss : 
« Ja Sajetaire ne seront si hardi 
« Que il atendent mon seignor Aymeris : 
« Demain a l’aube les irons assaillir 
« A . xxxmil de chevaliers esliz . 
« Ne les garront li mur ne li palizs ; 
« Tuit seront mort , detrenchié et ocis . 
« Puis ferons bien la cité revestir 
« Des chevaliers de cest nostre païs . » 
Et dist Auquairess : « Sire , vostre merci . » 
Quant la pucele a des François oï 
Que il iront la cité envaïr , 
Tel joie en a que toz li cuers li rit . 
El’apela lo preu conte Aymeris : 
« Sire , » dist ele , « entendez un petits : 
« Je m’en irai , que trop ai esté ci . 
— Non ferez , bele , » ce li dist Looys , 
« Ançois irez avuec nos lo matin 
« Quant nos irons la cité assaillirs ; 
« Adont savrons se vos avez menti . 
« Mès par l’apostre que quierent pelerin , 
« Je vos ferai toz les menbres tolir . » 
— Sire , » dist ele , « por noient l’avez dit . 
« Par icel Deu qui onques ne menti , 
« Onques n’i ving por vostre cors traïr , 
« Ainz ving parler au preu conte Aymeri . 
« Se me donez seignor a mon plesir , 
« Je li rendrai la cité le matin 
« Par tel engin com vos porrez oïrs : 
« Li Sajetaire s’en seront tuit issi , 
« Clorrai les portes et lo pont torneïz , 
« Et de la chartre jeterai . cchetiss : 
« De doce France furent né de Paris , 
« Et avuec ax Joifroi de Saint Deniss : 
« Chevaliers est corajos et hardiz , 
« Ainz de mes euz si bel home ne vi . 
« Celui aim plus que home qui soit viss : 
« Se lui avoie , tot avroie acompli . » 
Ot la li rois , volentiers s’en est ris : 
« Et vos l’avrez , bele , » dist Looys , 
« Quant la cité ert prise . » 
« Par ma foi , sire , » ce dist la messagiere , 
« Ja la cité n’ert par force bailliées ; 
« Haut sont li mur de mortier et de pierre 
« Encontremont . vlances penonièress ; 
« El coig del mont ot fet une tranchiée 
« . II . eves rades i descendent et vienent 
« Qui des montaignes vienent par la tranchiées : 
« Quant eles hurtent , si menent tel bruiée 
« Que l’en les ot molt bien de trois luiées . 
« N’a que . iiportes en la cité prisiée 
« Totes d’airain a cristal entailliéess ; 
« El chief devant a une arche fichiée 
« Et el sommet a une tor dreciées ; 
« Haute est et fort et en son batailliée . 
« Et quant les portes sont par nuit veroilliées , 
« Ja plus la vile n’en ert la nuit gaitiée . 
« Li Sajetaire l’ont si fort redreciée , 
« De . xv . tors bones l’ont enforciée , 
« Qui erent arses et fondues et brisiées , 
« El chief de la montaigne . » 
Dist la puceles : « Sire droiz enperere , 
« Esclabarie est en un pui fermée . 
« El coig del tertre devers la mer salée 
« Ont Sajetaire une tor conpassée , 
« Une luiée est contremont levée , 
« Jusqu’as querneax enplie et arasée 
« D’or et d’arjent et de porpre fresées ; 
« N’a . xcitez ou ait tant bone espée 
« Et ars d’aubor et sajetes barbées . 
« N’a que . iiportes en la cité loée 
« Quant eles sont en la nuit seelées , 
« Li ponz se torne soz les arches fermées 
« Et de chaenes laiciées et coléess ; 
« Ja plus par nuit n’ert la vile gardées ; 
« Ja n’ert par force prise . » 
Dist Aymeriss : « Entendez , bele amies : 
« Je vos plevis par foi sanz tricherie , 
« Se je la preig par si faite devise , 
« Com je vos oi ici conter et dire , 
« Seignor avrez , n’i poez faillir mie 
« Preu et hardi de grant chevalerie . » 
La main li tent , mès la foi n’en prist mie , 
De ce fist ele comme bien enseignie . 
Congié demande a la chevalerie . 
Looys monte a la chiere hardie 
Et Aymeris a la barbe florie , 
Li quens Hernauz que Jhesus beneïe 
Et avuec ax la bele conpaignie . 
Par mi les landes ont lor voie acueillies ; 
Devant s’en va la pucele une liue , 
Onc ne fina jusqu’en Esclabarie , 
Enz en entra par mi la porte antives ; 
Si descendi au perron soz l’olive , 
En une estable a sa mulete mise . 
Li Sajetaire ne s’en gardoient mies : 
Ele lor a tel parole bastie 
Dont il perdront dedenz . iijors la vie 
﻿A l’assaut de la porte . 
Quant Aymeris entra en la cité , 
S’aloient ja li François adober 
Dedenz la vile et defors par les trés . 
Quens Aymeris fu molt jentils et bers ; 
M . cors d’ivoire fist ensenble soner , 
François l’oïrent , si se vont adober 
As lojes et as tentes . 
Quant François ont la parole creante 
Dont Looys et Aymeris se vante , 
A la cité en iront en la lande , 
X . mil François en brandirent les hanstes . 
Auquaires s’arme cui forment atalente . 
Quens Aymeris li bailla l’oriflanbes ; 
Fist un eslais devant lo roi de France 
Et prie Deu qui fist et ciel et angle 
Que sa terre li rende . 
Guibelins s’arme desoz l’onbre d’un lor 
Et vest l’auberc qui fu Sanson lo forts : 
Qui l’a vestu il n’a dote de mort , 
Ne ne craint lance , espié ne javelot , 
Qu’en li atraie gote de sanc del cors , 
Si a dure la maille . 
Guibelins ceint Aigredure s’espée , 
Toise ot de lonc , plaine palme fu lée , 
Donné en ot tant pesante colée , 
Tant pié , tant poig , tante teste copée , 
Dont tante dame en est veve apelée , 
Tante pucele , orfeline clamée . 
Si laça l’elme Constantin l’enpereres ; 
XIV . pierres ot el cercle fondées , 
En or d’Espaigne mises et seelées , 
II . lunes ot en son lo coig plantées 
Ja n’ert la nuit si oscure mellée , 
Que l’en en voie entor une ruées ; 
Li rois Judas en ot la teste armée 
Quant Floevent li copa a s’espée . 
A son col pent une tarje roées ; 
Onques ne fu planée ne dolée , 
N’i ot cuir mis ne pointure sodée , 
Ainz fu par tot de colors desguisée 
Si fetement com el fu primes nées : 
Ce fu l’eschale d’une ançoine barbée , 
Qui plus tost noe par mi la mer salée 
Que fax gruiers ne vole a recelée 
Quant la conpaigne des perdriz a trovées ; 
Mès tant est dure et chauciée et serrée 
Que ne crient cop de lance ne d’espées ; 
Trop sont les armes riches . 
Or ot Guiberz ses garnemenz plus chierss ; 
L’en li ferma ses esperons es piezs ; 
Fées les firent en une cité viezs ; 
Il n’est nus hom por qu’il les ait chauciez 
Que desoz lui recroie son destrier . 
Puis que il est des esperons tochiez , 
Ainsi ravine com fet li esperviers 
Quant l’oiselet a parti del vergier , 
Tot autresi ravine li destrierss ; 
Toz jorz desire a corre . 
Hanste ot Guiberz au roje confanon . 
En mi la place li traient Pliemonts ; 
Il i monta com hom de grant valor , 
Puis s’en issi a qoite d’esperon 
Par mi la porte devant S . Simeons ; 
Devant la vile avoit un pin roont 
Qui fu plantez del tens ancienor . 
Il prent un cor , sel sone par vigors ; 
François s’en issent qui oient la rumor 
Des lojes et des tentes . 
Premiers s’en ist li bons rois Looys , 
Hernauz et Bueves et Bernarz et Garins . 
« Droiz emperere » , li quens Guillaumes dist , 
« Nos en irons la cité assaillir , 
« Esclabarie qui est el pui antifs ; 
« Icil la tienent qui ne nos sont amiss ; 
« Ce ne sont pas Paien ne Sarrazin , 
« Mès Sajetaire a qui ja Dex n’aïts ; 
« Des ars turquois tréent par tel aïr , 
« Les granz quarriax entoschiez de venin . 
« Qui a lor cox ne puet arme garir , 
﻿ « Aubers , elme ne broigne . » 
Aymeris fet soner . xxx . olifanz , 
Bondir en fet Nerbone la plus grant , 
La mestre tor et lo dur aymant . 
Li quens Guillaumes porte lo roial brant , 
Auquaires tient cel Aymeri lo blancs ; 
Et icil . iichevauchierent avant 
Et trespasserent les porz de Montirant , 
Une cité que bastirent Jaiants ; 
C . tors i ot totes de marbre blanc , 
Et de vermeilles en i ot autretant . 
Charles li rois sist au prendre . xans , 
S’en abati les murs et les auvanz , 
Et en jeta les Sarrazins dedenz 
Que puis ce jor n’i ot herberjements ; 
Mès sauvagines et senglers i ot tant , 
Ors et lions et granz serpenz volant , 
Nus nel set dire ne jouglere qui chant . 
Tote la jent dant Aymeri lo blanc 
Et Looys en passerent avants ; 
A lor forfet vindrent a l’anuitant . 
En son un tertre la ou il fu plus grant 
Se herberja l’enperere des Frans 
Et la soe conpaigne . 
Quens Aymeris et la soe mesniée 
Soz la cité iluec se herberjierents ; 
Et li rois fu desus en la costiere , 
Desor une eve rade , bruiant et fiere . 
Totes ses jenz furent apareilliéess ; 
Li rois se dort et li autre veillierent , 
﻿Car durement se dotent . 
Seignor , oez chançon de verité , 
Bone et bien fete , nus ne la doit blasmers ; 
Il est escrit el rolle et seelé , 
Ce fu li hom de la crestienté 
Qui toz jorz pot plus barnaje mener , 
Et qui plus pot chevalerie amer , 
Petit prometre et larjement doner , 
Que Aymeris de Nerbone li bers : 
Car ne fina en trestot son aé 
De guerre fere , de cenbiax afermer , 
De terres prendre , de chastiax conquesters ; 
Mès icil sieje , se seüst deviner , 
Ne fust il fez , ainz le lessast ester , 
Car ainz son terme l’en convint deviers : 
De . iiiiespiez fu feruz et navrez 
Et d’une autre arme dont fu evenimez , 
Que il ne pot garir ne respasser . 
Les nuiz sont cortes , que il estoit estezs ; 
Quens Aymeris fu molt jentils et ber , 
Au matinet com il vit ajorner , 
Des chevaliers a fet . madober 
Que lo cenbel portent a la cités ; 
Dedenz un brueil les a fait arresters : 
La s’enbuschierent quoiement a celé . 
Li Sajetaire sont le matin levé , 
En chevauchiée en devoient aler 
Sor l’aumaçor de Cordres la cité . 
Sore li metent ques a deseritez 
De Babiloine , lo fié a l’amirés : 
Jaiant la firent ce dient par verté 
Et Sajetaire furent au conpassers : 
S’il ne lor rent , guerre li feront tel 
Ne li faudra en trestot son aé . 
Mès por neant ont il or tel pensé 
Que plus près d’ax porront guerre trover . 
Quens Aymeris ne volt plus demorers : 
IIII . olifanz fet ensenble soner , 
Tuit en tentissent li mont jusqu’a la mer , 
Les hautes tors de la bone cité . 
Li Sajetaire en furent esfreé , 
Isnelement se corent adober , 
Puis issent fors et rengié et serré , 
Ne mès que . cqui leenz sont remés , 
Qui remés sont por la cité garder . 
Tant ont coru li gloton desfaé 
De nos François ont les aguaiz passezs ; 
Franc les corurent et tot sans escrier . 
Li Sajetaire en furent esfreés : 
A une part del chanp se sont torné . 
Ez vos l’estor commencié et levé 
El chief de la montaigne . 
Li Sajetaire ont lor estal porpris 
Et li François les alerent ferir . 
La veïssiez un ester esbaudir , 
Un mort sor autre trebuchier et chaïr . 
A nos François en est il ja mal priss : 
De . mqu’il erent n’en eschapa que . xx . 
Fuiant en vont tot par mi un larriz . 
Cil les enchaucent que nes vodrent guerpir , 
Tant qu’en l’agait des François se sont miss ; 
Cil les corurent de totes parz ferirs ; 
Li Sajetaire , en furent esbahi , 
Car il n’avoient pas tel estor apris , 
Ansus se traient tuit rengié de ferir 
﻿D’espiez et de sajetes . 
Li Sajetaire se sont tuit arresté , 
El coig del mont et rengié et serré . 
Quens Aymeris fist sa jent conreer , 
El premier chief les a fet atorner , 
XIIII . eschieles a fetes ordener . 
Blancheflor fu en la bone cités ; 
Si ot Joifroi de Saint Denis amé 
Que tot en a lo dormir oblié , 
Boivre et mengier quant venoit au disner . 
Amors la tient , ne la lesse durer 
Qui a maint saje fet folie penser . 
Ele fu blanche come flors en esté , 
Les euz ot vairs come faucon mué . 
Jusqu’a la chartre ne se volt arresters ; 
Joifroi apeles : « Biax amis , ça venez . » 
Quant cil l’a vi , si fu desesperez , 
Deu reclama , lo roi de majestés : 
« Glorios Dex , qui me feïstes nés ! 
« Si bele feme ou porroit on trovers ? 
« Car fusse je par mi lo cors navrez , 
« Mès que peüsse garir et respasser , 
« Que une nuit l’eüsse a mon costé 
« Desoz cortine , en un vergier planté , 
« Si qu’en feïsse tote ma volenté . 
« Mès vilenie me fet tant endurer , 
« Que je ne vois avuecques li parler . » 
Il se dreça , si la prist au baudrés : 
« Ma doce amie , dites que vos volez . » 
Cele responts : « Ja orrez verités : 
« S’ert une feme qui vos vossist amer , 
« Et vos poïst de la chartre jeter , 
« Vos conpaignons feïst toz delivrer , 
« La vodriez vos de cuer loial amers ? 
— Dame , » fet il , « merveilles oi conter . 
« Il n’est or feme en la crestienté , 
« Se me pooit de la chartre jeter , 
« Que ne preïsse a moiller et a per . 
— Sire , » fet ele , « or avez dit que ber . 
« Plevissiez m’en la vostre loiauté . » 
Cil li afie , et li recroit sor Dé . 
Fors de la chartre en a Joifroi jeté 
Et toz les autres en a o lui menez , 
En une tor les a fet toz entrers ; 
Maint garnement i ont riche trové . 
François s’adobent qui l’orent desiré , 
Vestent aubers , lacent elmes jemez , 
Ceignent espées as senestres costez 
A lor cox pendent les forz escuz bendez , 
En lor poinz prendent les espiez noielez 
Et la pucele les en a apelezs : 
« Seignor , » dist ele , « un petit m’entendezs : 
« De fors la porte a un estor chanpel 
« Que Looys de France i a levé 
« Et Aymeris li vielz chanuz barbezs ; 
« Li Sajetaire i sont a els mellé , 
« Ne mès que . cqui sont ceenz remé 
« Que i lessierent por garder la cités ; 
« Alez , seignor , les testes en prenez . 
— Franche pucele , la porte nos ovrez . 
— Seignor , » fet ele , « a vostre volenté » 
Droit a la porte les a trestoz guiezs ; 
Li Sajetaire ne s’i sorent garders ; 
Tant qu’il les ont par derriere escriez . 
A brans d’acier lor ont assaut livré , 
Toz les ont morz , ocis et afolez , 
Et après sont dedenz l’estor entré . 
A haute voiz conmencent a criers : 
« Rois Looys , ou estes voz alez 
« Et Aymeris , li vielz chanuz barbezs ? 
« Nos somes ci a vostre feauté . » 
Quens Aymeris garda vers la cité , 
Des elmes vit lo brun et la clarté , 
Et l’or reluires ; si a Deu reclamés : 
« Glorios pere qui me feïstes né , 
« Donez nos prendre cele bone cité , 
« Une abaïe i ferai estorer , 
« Plus de . cmoines i metrai coronez 
« Qui i feront tot lo service Dé 
« Jusqu’au jor del joïse . » 
La damoisele si fu durement liée 
Quant de l’amor Joifroi fu apoiées ; 
Vint a la chartre si l’a desveroilliées : 
S’en a jeté les puceles prisiées , 
En une tor en sont o li poiées . 
Li Sajetaire par lo pui se rengierent , 
A nos François la bataille requierent , 
Quens Aymeris sa mesnie a rengiée , 
El chief devant ala . leschieles . 
La veïssiez tante pointe eslessiée , 
Des abatuz fu la terre jonchiée . 
Li Sajetaire de rien ne s’esmaierent , 
De lor sajetes nos François abatiérent 
Qui onques puis sor piez ne redrecierent . 
Ce fu domaje et perte . 
Quant Aymeris vit ses homes morir , 
Molt li en poise , ne vos en quier mentir . 
Lo destrier point por les suens garantir , 
Et li François le sivent par aïrs : 
Les Sajetaires vont ensemble ferir , 
De totes parz les revont envaïrs ; 
Adont conmence l’estor a esbaudirs ; 
A ceste pointe font . mpaïens chaïr . 
François i fierent par merveillos aïr , 
Sanc et cervele font contremont bolir , 
Les Sajetaires trebuschier et morirs ; 
Des abatuz font la terre covrir . 
A la cité quidierent revertir 
Deci au pont ne finent de foïr , 
Et la porte fu close . 
Vers la cité s’en vont li glot fuiants ; 
Deci au pont sont alé a itant , 
Mès close fu la porte par devant . 
Quant il le voient , molt en furent dolants ; 
Il s’escrierent par un fier maltalents : 
« Ovrez la porte , fel , gloton , soduiants ; 
« Mar la closistes , par mon deu Tervagans ; 
« Conperrez lo ainz lo soleil cochant . 
— Vos i mentez » , dist Joifroiz li vaillanz , 
« Querez ostel , que ci n’avez neant . 
« Ceste cité gardons par tel covant 
« Que la rendrons Aymeri lo poissant . » 
Quant cil l’entendent molt ont grant marements ; 
Lors s’arresterent desor lo pont devant . 
Quant veü ont que il n’ont nul garant , 
Les ars entoisent par un fier maltalents ; 
Ez lor François a esperon brochant 
Et Aymeris el premier chief devants ; 
Desor lo pont choisi les soduianz , 
Des esperons a brochié l’auferrant , 
Entr’ax se fiert , entesé lo nu branc . 
Dexs ! porquoi va li jentils quens vaillanzs ! 
Lo jor fu morz , et par son hardements ! 
Veritez est , bien le sevent auquant , 
Que n’est nus hom en ce siecle vivant 
Qui de sa mort , ce trove l’en lisant , 
Poisse trespasser l’ores ! 
En la grant presse des glotons maleïz 
S’est enbatuz li frans quens Aymeris . 
L’espée tret dont li branz fu forbiz , 
Lo destrier point , en la presse s’est miss ; 
VII . en a morz li jentils quens hardizs : 
Qui il consuit ne puet eschaper vis , 
Tant que li uns l’esgarda et choisi , 
Mestre fu d’ax et li plus seignoris : 
C’est Bugladans , li cuverz maleïzs ; 
Onques a trere une foiz ne failli . 
Cil entesa au preu conte Aymeri , 
Une sajete descocha , sel feri 
Soz la mamele , que lo auberc ronpis ; 
Tote la fleche el flanc li enbati 
A tot lo fer entoschié de venins ; 
Deci au cuer la dolor en sentis ; 
Li autre lancent les bons espiez forbiz , 
Son bon escu li ont fret et peri 
Et son auberc derrot et desartis ; 
Par mi lo cors l’en ont il . iiiimiss ; 
Mès ainz li quens por ax toz ne chaï , 
Point lo destrier , de la presse sailli , 
Poignant s’en vet desoz un pin foilli . 
Quant il vint la , jus du cheval chaïs ; 
III . foiz se pasme li frans quens Aymeris . 
Lieve la noise , si enforce li crizs : 
Entor lui vienent si fil et si amis ; 
Tele dolor nus hom mener n’oï . 
De pasmoison revint quens Aymeris , 
Confession demanda et requist , 
Son chapelain amoinent devant li 
A cui li quens ses pechiez rejeï , 
Et cil l’asolt qui bien en fu apris . 
Et li frans quens a terre s’estendi , 
Envers lo ciel andox ses mains tendi , 
Seigna son chief et sa cope batis ; 
Onc puis li quens un sol mot ne tenti 
Fors qu’en la fin cria a Deu merci , 
Et puis , ançois que toz fu definiz , 
Manda saluz Hermenjart au cler vis . 
Li cors s’estent et l’ame s’en parti , 
L’ame enporterent li anje beneï 
O les martirs en gloire . 
Quant li bons quens ot la vie finée , 
Lieve li criz , la noise et la huées ; 
Ne vit nus hom tel dolor demenée . 
Quant vint Guillaumes a la chiere menbrée , 
Li jentils quens s’a la presse sevrée , 
Molt hautement a sa voiz escriées : 
« Que fetes ci , franche jent enorées ? 
« Ne veez vos cele jent desfaée 
« Qui vos ont hui fet si pesme jornées ? 
« Lessiez mon pere , n’i a mès recovrées ; 
« Venchons sa mort a la trenchant espée . 
« Se nos eschapent la pute jent desvée 
« Dont ert la perte et la honte doblée . » 
A icest mot poignent de randonée . 
Rois Looys en oï la criée 
Et li baron de France la loée . 
Qui encor sont en la selve ramée . 
Tuit se derenjent a grant esperonée 
Vers Sajetaires , chascuns lance levée , 
Si que d’ax ont fete grant lapidée . 
Ez vos Garin d’Anseüne la lée , 
Lo franc conte nobile . 
Rois Looys de France l’asolue 
Et li baron cui Jhesu face ajue 
Ont la bataille fierement maintenue . 
Ez voz Garin qui tient l’espée nues ; 
Quant de son pere sot la desconvenue , 
Qui soz le pin gist morz en l’erbe drue , 
Del duel qu’il ot , toz li sans li remues ; 
Point lo destrier , des esperons l’argüe , 
Fiert s’en la presse ou plus grant l’a veüe . 
As Sajetaires a chier s’ire vendues ; 
Cui il consuit tost a vie perdue . 
Tant en ocist a l’espée molue 
Que devant lui est la place vestues ; 
Mès tant le fierent cele jent mescreüe , 
Li uns de hache , l’autre de lance agüe , 
Tote sa tarje li ont frete et ronpue , 
Et sa fort broine desmailliée et ronpue , 
De totes parz est la maille cheüe . 
Ez vos lo mestre de la jent mescreüe , 
C’est Bugladans qui d’une fleche agüe 
Feri lo duc par tel descovenue , 
Tote li a enz el cors enbatues ; 
Deci au cuer a la dolor sentue . 
De la presse ist et d’aler s’esvertue , 
Deci au pin ni a resne tenue , 
Delez son pere a la barbe chanue 
Chaï pasmez par desor l’erbe drues ; 
De la dolor toz li cors li tressues : 
La mort l’angoisse et destraint et argüe . 
Entor lui est la soe jent venues ; 
Crient et braient come jent irascue , 
Et li frans dus a sa cope batue , 
S’a vers lo ciel dreciée sa veüe , 
D’un provoire a confession eüe , 
Puis s’estendis ; l’ame s’en est oissue , 
Et li saint anje l’ont prise et receües ; 
Si l’enportent en gloire . 
Morz fu Garins au coraje vaillants ; 
Grant duel en font si baron et sa jents ; 
De lor dolor mar ira nus parlant , 
Car trop la moinent et orible et pesant , 
Quant lez lo pere virent morir l’enfant . 
Et la bataille fu merveillose et grants : 
Li Sajetaire que li cors Deu cravent 
A une part sont tret , li soduiants ; 
Darz et sajetes tréent si durement , 
N’i a baron ne prince si vaillant , 
S’entr’ax se met , qui ait de mort garant . 
Atant ez voz dant Bernart de Brubants ; 
Quant li remenbre de son pere vaillant 
Que ocis ont li cuvert mescreant , 
Lo destrier point par un fier maltalent , 
Les Sajetaires requiert el chief devant . 
Après li vet a esperon brochant 
Li quens Guillaumes a l’aduré talent , 
De Conmarchis Bueves li conbatanz , 
Guiberz li preuz au coraje vaillant , 
Hernauz li rox de Gironde la jent , 
Li quens Auquaires qui en Deu fu creant , 
Et d’autre part Looys li poissanz , 
O lui . xxmile de la françoise jent . 
Les Sajetaires requierent fierements : 
Fierent des lances et d’espées trenchanz . 
A cele enpointe en ont morz plus de . c , 
Et cil lor tréent molt aïriement 
Darz et sajetes et menu et sovent , 
Ausi espès com grelle qui descent . 
Molt grant domaje i orent notre jent , 
Qu’a lor sajetes n’a nule arme garant . 
En la grant presse fu Bernarz de Brubant 
Ou il feroit par molt fier hardement . 
Dexs ! quel domaje del franc conte vaillants ! 
Li Sajetaire li sont venu devants ; 
D’une grant hache esmolue et trenchant 
Li a ocis li uns son auferrant , 
L’autre le fiert d’un grant dart en lançant , 
Qu’il li transperce son auberc jazerants ; 
Dedenz lo cors li entre maintenants ; 
Molt près del cuer lo froit acier en sent . 
Si com il pot ist de la presse grant , 
Lo pas s’en vet , s’espée traïnant , 
Confession va a Deu demandant , 
Car la mort sent qui le vet angoissant . 
Si con Deu plot , est a pié alez tant 
Qu’il est venuz soz lo pin verdoiants ; 
Quant il i fu pasmez est maintenant 
Delez son pere et son frere vaillant . 
Quant se redrece , sa cope va batant 
Et de bon cuer Damedeu reclamant . 
Entor li vienent si baron et sa jent , 
Un tel duel font , nus hom ne vi si grant . 
Et li quens torne son chief vers Orient , 
A Deu cria merci , si parla tant 
Que confès fu d’un chapelain sachants ; 
Puis s’estendi contre terre en croisant 
L’ame s’en vet par lo Jhesu comant , 
Et li saint anje la pristrent maintenant 
Qui l’enporterent devant Deu en chantant , 
﻿En perdurable vie . 
Or furent mort li . iiibaron de pris , 
Li quens Bernarz et ses pere Aymeris 
Et d’Anseüne li jentils dus Garins . 
Et quant li frere virent mort lor amis , 
Tel duel en moinent a po n’enrajent vis , 
Mès tel entente ont a lor enemis 
Qu’aler ne pueent a cels qui sont ociss ; 
Car tel poor avoit li plus hardiz 
Que ja n’en quide un sol eschaper vis . 
Molt fu dolenz li fors rois Looyss ; 
A haute voiz a escrier se prists : 
« Que fetes vos , mi chevalier de priss ? 
« Par cele foi que je doi saint Denis , 
« Se eschaper lessiez nos enemis , 
« Ja ne tendrez terres en mon païs . 
« Or i perra qui sera mes amiss : 
« Toz mes tresors li ert a bandon mis . » 
Quant il l’oïrent , ez les vos esbaudizs ; 
La oïssiez de cors tel soneïz , 
Tuit en tentissent li pui et li larrizs ; 
Ez vos François de bataille ademiss : 
Qui donc veïst Guillaume lo marchis , 
Guibert son frere , lo jentil roi de pris , 
Hernaut lo rox , Buevon de Conmarchis , 
Lo conte Auquaire qui fu preuz et hardiz , 
Cui la cité ot promise Aymeris , 
Et se Deu plest encore l’avra ils ; 
Avuec Francois s’en va tot ademiss ; 
El premier chief li forz rois Looys . 
Les Sajetaires ont fierement requizs : 
Lor recommence molt granz li fereïz 
Et des espées ruistes li chapleïzs ; 
Des glotons ont plus d’un millier ocis 
Et cil des Frans ont les plusors malmis . 
La damoisele fu el palès votiz 
Qui amé ot dant Joifroi de Pariss : 
A lui en vient li chevaliers de pris 
Et si plora des biax euz de son viss : 
« Ma damoisele , molt somes entrepriss : 
« Je oi la fors et grant noise et grant cris ; 
« S’or eüssions bons destriers arrabis , 
« Ja oississions la fors tot ademis 
« Por nos vengier de nos max enemis 
« Qui nos avoient ceenz en chartre mis . 
— Sire » , fet ele , « ja n’en soiez pensiss ; 
« Ceenz a bien . cdestriers arrabis 
« Que Sajetaire ont gardez et norriz 
« Et amenez des estranjes païss : 
« Prendre en poez tot a vostre devis . » 
Lors en done un a Joifroi de Paris , 
Et tuit li autre ont chascuns lo suen pris . 
Puis sont monté li bon vassal de pris 
Qui tuit estoient armé et fervesti . 
Par mi la porte s’en issent ademiss : 
El fort estor se sont a itant mis 
Ou se conbat li forz rois Looys 
Et si baron , si conte et si marchis . 
Tant ont feru li bon baron de pris , 
Des Sajetaires n’i a mès que . cvis . 
Li Sajetaires qui navra Aymeri , 
C’est Bugladans , li cuverz maleïs , 
II . cox a trez au fort roi Looys , 
Desoz lui a son bon destrier ociss ; 
Il s’aprocha del bon roi seignori 
Et d’une hache dont l’acier fu bruniz 
Feri sor l’elme lo roi poesteïss ; 
Lo mestre cercle li copa sor lo vis , 
Mès il ne l’a ne navré ne malmis , 
De son estant a jenoillons l’a mis . 
A icel cop vint Joifroiz de Paris , 
Il et si home vienent au chapleïzs ; 
Les Sajetaires ont fierement requiz , 
Devers la porte les ont si envaïz , 
Voillent ou non , les ont fors del pont mis 
﻿A la premiere pointe . 
Li Sajetaires a Joifroi coneü 
Qui en sa chartre ot longuement jeü . 
Quant il lo voit grant duel en a eüs ; 
D’une grant hache a entor lui feru , 
Qui il ataint , morz est et confonduz . 
Voit lo Joifroiz , cele part est venuz 
Par grant aïr , entoisé lo branc nus : 
Par mi son elme a lo gloton feru , 
Deci es denz l’a trestot porfendu , 
Estort son cop si l’a mort abatu . 
François lo voient , grant joie en ont eü , 
Et li gloton en furent irascu 
Quant lor seignor virent mort et vaincus ; 
Tel poor ont li cuvert mescreü , 
En fuie tornent , n’i ont plus atendus : 
Franc les enchaucent , si ont levé lo hu , 
Après destendent li jone et li chanu , 
Cil qui ainz pot a force et a vertus : 
Qui il ataignent , mort l’ont et confondus ; 
N’en eschapa que . xdes mescreüz , 
Que puis qu’il orent lo mestre d’ax perdu , 
Furent il pris com oisiax a la glu . 
Tant ont l’enchaut li baron maintenu 
Que tuit sont mort li cuvert mescreü . 
François retornent qui ont lo chanp vaincu , 
A la cité sont arriere venu , 
Maudient la del verai roi Jhesu 
Quant por li prendre ont tel domaje eü . 
Ainz por cité en cest monde ne fu 
﻿Tel dolor ne tel perte . 
Quant ocis furent la pute jent haïe , 
Devant la porte de la cité antie 
Est asenblée la riche conpaignie , 
Rois Looys et sa grant baronie . 
Onques li conte ne la chevalerie 
Entrer ne vodrent en la cité antie , 
Tel duel demoinent et baron et mesnie 
Por Aymeri a la barbe florie , 
Et por ses filz dont chascuns se gramie . 
Mès de ce fist li rois grant cortoisie 
Qui a Auquaires dona Esclabarie , 
Au bon convers qui bien l’ot deservies : 
S’a Clarissant esposée et plevie , 
La jentil dame qui vint de Femenie , 
Si com li ot donée et otroïe 
Quens Aymeris ainçois que perdist vies ; 
Lo païs tint Auquaires en baillies ; 
S’ont Clarissant levée et bautisie 
Et ses puceles o li par conpaignie , 
Qu’el amena de terre Femenies ; 
Totes remestrent en la terre garnie . 
S’ont estoré et fete une abeïe 
El chanp o fu la bataille fornies ; 
Moines i ot de molt grant seignorie 
Qui la prierent Jhesum , lo fil Marie , 
Por les barons qui orent perdu vie . 
Bernart lo conte a la chiere hardie 
Ont enterré la riche baronie 
Et Garin d’Anseüne . 
Iluec ou fu la bataille pesant 
Font beneïr un cimetere grant , 
Et un charnier molt bel et avenant 
Ou metre firent la crestiene jent 
Que ocis orent li felon soduiant . 
En un sarqu de fin marbre luisant 
Ont mis par soi dant Bernart de Brubant 
Et en un autre Garin lo conbatant , 
Lo jentil duc d’Anseüne la grant . 
A l’enterrer veïssiez duel pesants : 
La se pasmoient maint chevalier vaillant . 
Que vos iroie celui duel acontants ? 
Ne m’en creroit nus hom qui soit vivant . 
Mès por lo conte Aymeri lo ferrant 
Font greignor duel li petit et li grant . 
Celui ne vodrent pas lessier si enfant 
Ne si ami ne si apartenant , 
Ainz lo conroient et bien et richement 
Et enbasmerent de basme et d’oignement , 
En cuir de cerf cosu estroitements ; 
Covrent lo conte d’un paile d’Orient 
Et a Nerbone l’enporterent sa jent 
A Hermenjart la contesse vaillant . 
Biax sire Dex , voirs pere tot poissant , 
Quant el savra ce domaje pesant 
Del jentil conte qu’ele avoit amé tant , 
Molt avra bien Jhesu Crist a garant 
Se de duel ne chiet morte . 
Quant enterré sont li baron de pris 
Et enbasmez fu li quens Aymeris , 
Li franc baron l’ont en litiere mis , 
Sor . iichevax l’enportent li marchis . 
Auquaire lessent por garder lo païss ; 
Mès en sa terre vet Joifroiz de Paris , 
Si enmena la pucele jentil , 
Cele qui l’ot fors de la chartre mis 
Et lo messaje porta roi Looyss : 
O lui l’enmoine Joifroiz en son païs , 
Si l’esposa si com li ot promis . 
Et li baron n’i ont plus terme quis , 
D’Esclabarie partent , s’ont congié priss ; 
Mès au partir n’i ot ne jeu ne ris , 
Que morz i lessent de lor meillors amiss ; 
Les hernois trossent , a la voie sont mis , 
Aymeri portent lo franc conte de pris , 
Plorant le vont et baron et marchis . 
Detriers les guie li forz rois Looys , 
Hernauz li rox , Bueves de Conmarchis , 
Li quens Guillaumes d’Orange li marchiss ; 
Mès ainz lo soir , que jors soit definiz , 
Avra poor trestoz li plus hardizs ; 
Se Dex n’en pense , li rois de paradis , 
Li plus poissanz sera griés et marriz 
Ainz que voie Nerbone . 
Vont s’en François ou n’ot que corrocier 
Droit a Nerbone lo chemin droiturier . 
Si com il vindrent dejoste lo rochier 
Dont vos oïstes en la chançon arrier 
Ou ja soloit la guivre reperier 
Qui el païs ot fet tant enconbrier , 
La pute beste lor vint a l’encontrier . 
En son venir demoine tel tenpier , 
Tuit en fremissent baron et chevaliers ; 
Onques n’i ot si hardi ne si fier 
Qui n’ait poor quant virent l’aversier . 
As armes corent serjent et escuier 
Et duc et conte et baron et princiers ; 
Lor jent aünent a un cor menuier . 
Li quens Guillaumes qui tant fet a prisier , 
Il et si frere qui sont hardi et fier , 
Contre la guivre en sont alé premier 
Et après ax maint vaillant chevaliers ; 
Devant ax metent les escuz de quartier 
Et en lor poinz les roiz espiez d’aciers ; 
Et quant de li les vit si aprochier 
La pute beste , cui Dex doinst enconbriers ! 
Se conmenca contr’ax a hericier 
Et de sa gole feu et flanbe lanciers ; 
Et cil lo voient , n’i ot que esmaiers : 
Lancent li lances et javelos d’acier , 
Mès ne lor vaut la moitié d’un deniers ; 
La pel ot dure plus que fer ne acier , 
Lo feu ardent lor jete a l’aversier 
Qui lor brula lor escuz de quartier . 
Voit lo Guillaumes o lo coraje fier 
Et jure Deu lo verai justisier , 
Melz volt morir ne se voist esmaier . 
Lo fort espié conmence a paumoier , 
Seigna son vis et brocha lo destriers ; 
Par maltalent corut a l’aversier , 
Enz en la gole li mist l’espié d’acier , 
Plus de . iipiez l’en fist el cors fichiers : 
La guivre bret qui se sent angoissiers ; 
Del cri qu’el fet retentist li rochierss ; 
Lors i acorent li baron chevalier 
﻿Qui li copent la teste . 
Quant a la guivre ont la teste copée , 
A grant merveilles l’ont entr’ax esgardée , 
Mes n’i font plus li baron demorée . 
A l’ainz que puent issent de la contrée , 
Devers Nerbone ont lor voie tornées ; 
Aymeri portent qui la vie ot finée 
Dont grant dolor ont entr’ax demenée . 
Tant ont erré li baron a jornée , 
Nerbone voient la fort cité loée . 
Dame Hermenjarz la contesse senée , 
Fu totes jors as fenestres montées : 
Molt fu la dame iriée et trespensée , 
Que , puis qu’issirent de la cité loée 
Quens Aymeris et sa jent enorée , 
Ne l’en fu dite novele ne contée . 
Devers la mer a la chiere tornée , 
Vit des barons qui venoient l’estrée , 
Et vit la biere que devant ont portée , 
Li sans li fuit , s’a la color muée 
Et tel dolor li est el cuer entrée , 
A po ne chiet des fenestres pasmée . 
Dit Hermenjarzs : « Sainte Virje enorée , 
« Li uns des nos i a la vie otrée . 
« Se il ne fust de fiere renomée , 
« Ja de si loig n’en feïssent portée . 
« Aymeri sire , frans quens , chiere menbrée , 
« Je sui por vos durement esfreée , 
« Ne soit de vos cele chose averée 
« Que li bons clers vos avoit devisée 
« De l’avison qui si fu redotée . » 
Quanque la dame est issi dementée , 
Par la cité est la novele alée , 
Morz est li quens , n’i a mestier celée . 
Et quant il ont la novele escotée , 
Ne vit nus hom jent si fort adolées : 
De toz sens est la cité esfreée , 
Petit et grant ont grant dolor menée . 
Et Hermanjarz a la noise escotée 
Bien sot de voir , com ele ot la criée , 
Que c’est li quens qui la vie ot finées : 
Ne pot mot dire , issi fu adolée , 
Dedenz la sale chiet a terre pasmées ; 
IIII . puceles l’en ont sus relevée 
Et en sa chanbre entre les braz portées ; 
Or quident bien sa vie soit finée . 
Et li criz fu par la cité loée , 
N’i remest cloche que l’en n’i ait sonée , 
Borjois et dame et la jent ordenée 
I ont ensenble procession menée 
Encontre cels qui la biere ont portées ; 
A l’encontrer fu la dolor doblée , 
Mainte robe ont ronpue et descirée , 
Maint poing detort , mainte cinple tirées ; 
A grant duel entrent en la cité loée , 
Ainz ne tornerent en la sale pavée , 
Mès por veillier ont la biere portée 
A la plus mestre yglise . 
Dedenz Nerbone a grant procession 
Portent la biere a Saint Pol lo barons ; 
Iluec ajostent d’entor et d’environ 
Li chevalier et tuit li haut baron , 
Clerc et provoire , jent de religion , 
Homes et femes et petit enfançons ; 
Plorent et crient et font tel marrison 
Qu’en n’i oïst nule rien se plor nons ; 
Et li borjois s’escrient a haut ton . 
« Aymeri sire , jentil fil de baron , 
« Bon chevalier , home de grant renon , 
« Quant estes morz , que devenir porronss ? 
« Qui vos a mort , de verté le savons , 
« Tot a cest regne mis a perdicions ; 
« Or i vendront Paien et Esclavons ; 
« Si aorrons Tervagan et Mahom , 
« N’i crera l’en Jhesu Crist ne son nons ; 
« Et nos dolant , en quel païs fuironss ? 
« Se ci nos trovent li encriesme felon , 
« Ne nos garra avoir ne raençon 
« Que ne perdons les vies . » 
Por Aymeri le franc conte poissant , 
Firent un duel li petit et li grant 
Qu’en n’i oïst nes Damedeu tonant . 
Tote la nuit jusqu’a l’aube aparant 
Gaitent lo conte chevalier et serjent . 
Et Hermenjarz la contesse vaillant 
Enz en sa chanbre va tel dolor fesant 
Que nel diroit nus hom qui soit vivants : 
La la tenoient si home et si enfant 
Que ne la lessent remuer tant ne quant , 
Ne a la biere aprocher plus avant . 
Por conforter la contesse avenant 
I vint li rois Looys li poissanzs ; 
Com el le vit si ala escriant , 
El li a dit por un fier maltalents : 
« Rois , qu’avez fet d’Aymeri lo ferrants ? 
« Et vos Guillaumes et vos Guiberz l’enfant , 
« Hernauz et Bueves , felon et soduiant , 
« Rendez moi tost Aymeri lo poissant , 
« Mon fil Bernart , lo seignor de Brubant , 
« Et dant Garin d’Anseüne la grant 
« Qui avec vos en alerent joants ; 
« Rendez les moi ci et sains et vivanzs ; 
« Ou ce se non , par Deu lo roiamant , 
« Que je dirai trestot a mon esciant , 
« Que les avez venduz as mescreanz . » 
Quant il l’oïrent de dolor vont plorant . 
Rois Looys les ala confortant 
Et si conforte la contesse vaillant 
Puis s’en alerent a Saint Pol a itant 
Et font chanter la messe hautement . 
Clerc et provoire i chantent en plorant 
Et li chanoine et li moine ensement , 
Le jor valut l’ofrande tant besants ! 
En un sarqu de fin marbre luisant 
Firent la sepoture . 
Après la messe ont lo conte enterré 
En un sarqu de vert marbre listé 
Qui bien fu fez et noblement ovrezs ; 
Dedenz fu mis lo cors a grant chiertés ; 
Ilueques furent et evesque et abé 
Et moine et clerc et provoire ordené 
Et li chanoine de la bone cités ; 
Tuit revestu ont lo conte enterrés ; 
Mès puis que Dex ot lo siecle estoré 
Ausi grant duel ne fu por home né , 
Com le fesoient por Aymeri lo bers : 
Se g’i metoie un des jors de l’esté , 
N’en averoie la moitié aconté . 
Ça et la gisent li chevalier pasmé , 
Et li baron sont en haut escriés : 
« Aimeri sire , de la vostre bonté , 
« Ne fu mès prince en la crestienté . 
« Vostre proece , vostre nobilité , 
« Vostre grant sens et vostre larjeté , 
« Ne porroit estre par nul home conté . 
« Tot aviez par valor sormonté , 
« Les chevaliers de la crestienté , 
« Princes et contes et demaines et pers , 
« Barons et dus et les rois coronez . 
« Chevalerie est chaüe en vilté . 
« Or seront mès Sarrazin resposés : 
« Par tote France feront lor volenté , 
« Que n’en seront par home destorné , 
« Puis que il sont de vos sol delivré » 
Ainsi ont tuit lo conte regretés ; 
Et li clerc ont lo servise finé , 
Plorant departent et estranje et privé 
Et li baron sont el palès entrés ; 
Mès Hermenjarz au jent cors enoré 
Tele par a si grant duel demené , 
Que por li ont tuit li baron ploré , 
Que puis n’ot joie en trestot son aés : 
Nonain devint et servi Damedé 
Por Aymeri que tant avoit amé , 
Dont onques puis n’ot lo duel oblié , 
Qu’ele en fu morte ançois un an passé . 
Grant duel en firent tuit cil de la cité , 
A saint Pol ont lo suen cors enterré 
Lez Aymeri lo conte . 
De grant duel fu la terre replenie 
Quant Aymeris ot finée la vie 
Mes ainz que fust la semaine conplie 
Se departi la riche baronies : 
Rois Looys a la chiere hardie 
Si s’en ala en France la garnies ; 
O lui mena sa grant chevaleries ; 
Molt en lessa qui ont perdu la vie 
Dont granz dels fu en la terre nobile . 
Li quens Guillaumes a la chiere hardie 
Vet a Orange sa fort cité garnie 
Ou lessiée ot dame Guibourc s’amies ; 
Onques pès n’ot a la jent paienie . 
Hernauz li ros ne s’i atarja mie , 
Droit a Gironde a sa voie adrecie , 
Et li dus Bueves a tot sa conpaignie 
S’en retorna a Commarchis sa vile , 
Et Guibelins qui ot grant seignorie 
O lui mena sa bele conpaignie 
Tout droitement a Andrenas la riches ; 
Et de Nerbone tint la terre en baillie 
Aymeriez qui ot la seignorie 
Que li dona ses parrains en sa vie 
Quant de ses filz ot fet la departie . 
Onques de princes dont chançons soit oïe 
N’issi tex oirs ne tel chevaleries ; 
Tant les ama Jhesus li filz Marie 
Qu’en paradis sont en sa conpaignie . 
Et l’estoire est ci en droit aconplie . 
Damedex gart toz cels qui l’ont oïe 
Et moi avuec qui la vos ai fenies ; 
Ne troverez qui avant vos en die , 
S’il ne fausse l’estoire . 
