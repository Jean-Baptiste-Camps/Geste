Qui veust oïr chançon de biau semblant , 
Si face paiz , si se traie en avant , 
S ' orra la flor de la geste vaillant 
Du fiz Pepin , le riche roi poissant , 
Des . XII . pers , qui s ' entramerent tant . 
Tant s ' entramerent , ce trovon nos lisant , 
Ne se grepirent onques en lor vivant 
De ci au jor que il furent morant 
En Roincevaux , où furent combatant 
Contre Garsile , le riche roi poissant , 
Que li fel Guennes , le cuvers sodiant , 
Les i vendi , ce sevent li auquant . 
Cel jor méismes qu ' il furent combatant , 
En i morut . XXXm . et . VII . cent 
De noz barons , dont Kalles fu dolant . 
Cil jugléour n ' en dient tant ne quant ; 
Car il ne sevent le grant encombrement 
Qu ' avint à Kalle , que Dex parama tant 
Qu ' il fist miracles por lui en son vivant . 
Ki volt oïr chançun de beau semblant , 
Dunt bien sunt fait les vers par consonant , 
Ore laist la noise , si se treie avant : 
Dirun la flur de la geste vallant 
Del fiz Pepin , le noble combatant , 
Des duze pers , qui s ' entramerent tant 
K ' unc ne severerent , tresk ' à un jor pesant 
Ke Guenes les traï , od la salvage gent . 
Un jor mururent vint millier et set cent 
De cel barnage , dunt Charles ot doel grant . 
Cil jugléor n ' en dient tant ne quant ; 
Tuit l ' ont leissé , k  il ne sevent nient . 
CE fu à Pasques , si comme oï avon , 
Que Kalles tint sa cour Tint sa cour Kalles à Paris , sa meson . 
Adonc i furent li . XII . compaignon ; 
Mult fu pleniere , de gient i ot foison ; 
Maint conte i ot , maint prince et maint baron , 
Maint chevalier qui sunt de grant renom ; 
Nus n ' i remaint qu ' il n ' i viengne à bandon , 
Qui de lui tiengne ne chastel ne donjon . 
. I . plet devisent dont sont en contençon , 
Que il iront contre Garsilion , 
Le roi d ' Espaigne , qui tant par est felon ; 
Mès ainz que faille du jor la luoison , 
Orront novelles dont seront en friçon . 
Se Dex n ' en pense par son saintisme nom , 
De douce France perdront la region . 
Es . I . message qui Otinel ot non , 
Messages fu au roi Garsilon ; 
Parmi Paris chevache à esperon , 
Vint ou palès , si descent au perron , 
Les degrés monte , si demande Karlon . 
Ogier encontre et Gautier le baron ; 
Il li demande[nt] bellement , sans tençon : 
« Amis , d ' ont estois ? comment avez vos non ? 
- Seignors , dit [il] , Otes m ' apele l ' on ; 
« D ' Espaigne sui , la noble region . 
« Li rois Garsile , qui tant est riches hom , 
« M ' envoie à Karle , le cuvert , le felon , 
« Le viel redois , qui ait maléiçon . » 
Ogier respont sans nule arestoison : 
« Véez le là , à ce flori grenon , 
« A la grant barbe , à l ' ermin peliçon ; 
« Et c ' est Rollans au vermeis ciglaton , 
« Et , d ' autre part , son très chier compaignon , 
« Ce est li quens qui Olivier a non . » 
Adont dit Otes , li Sarrasin felon : 
« Car pléust ore à mon seignour Mahom 
« Que je l ' éusse pendu au chaïgnon , 
« Les . XII . pers tués à . I . baston ! » 
Et dit Ogier : « Mult par estes felon ; 
« Tu pues mult bien esmovoir tel tençon 
« Dont tu auras ou col le chaïgnon . » 
Dist Otinel : « Ne vos prise . I . bouton , 
« Ne vos ne home vaillant . I . esperon . » 
Seignors , ço fu le jor dunt li Innocent sunt ; 
A Paris est , en France , Charles de Cler[e]munt , 
U tint sa curt plenere ; li duze per i sunt . 
Molt par est la joie grant que li baruns i funt . 
Un plai ont establi k ' en Espaine irunt ( 1) , 
Sur le rei Marsilie ; le serement i funt : 
Co ert après avril , quant herbe fresche aurunt . 
Einz que finent lur parole , teles noveles orunt 
Dunt vint mil chevaler de noz Franceiz murunt , 
Si Dampnedeu n ' en pense , qui sustent tut le mund . 
Un Sarazin d ' Espaine , qui Otuel a nun , 
Messager Garsi[li]e , bien resemble barun , 
Parmi Paris chevalche , à coite d ' spurun . 
Ouant [cil] vient al paleis , si descent al perun , 
Les degrez monte , si demande Charlun . 
Ogier encontre e Galter e Naimun : 
« Seignor , fait li paen , kar me mustrez Charlun ; 
« Messager sui un rei qui ne l ' aime un butun . » 
Premer i a parlé Galter , cil de Balun : 
« Vei le tu là ù set à cel fluri gernun ; 
« Celui o la grant barbe , à cel veir peliçun , 
« Ço est Rolland si niés el vermeil ciclatun . 
« De l ' altre part véez ù siet son compaignon , 
« Le gentil conte qui Oliver a nun . 
« Ço sunt li duze pier qui lur sunt envirun . 
- Mahun ! fait li paen , ore conus jo Charlun . » 
Li Sarazin en vient devant le rei . 
« Charles , feit il , ore entend envers mei : 
« Messager sui , ço quid , al meillur rei 
Li Sarrazins s ' en vint devant le roi : 
« Karle , dit il , entendez envers moi , 
« Ne vos salu , que fere ne le doi . 
« K ' unques féust en la paiene lei . 
« Ne te salu , k ' à dreit faire nel dei , 
« Forfait en es vers Mahum et vers mei ; 
« Cil te confunde en la ki lei jo crei , 
« E tuz ces altres qui sunt envirun tei , 
« E ton nevu Rollant , que jo ci vei . 
« Si uncore un jor le truis en tornei , 
« Ke mun destrer puisse acurser vers lei , 
« De m ' espée le quid faire un espei 
« Parmi le cors ; molt ert fort si nel plei . » 
Rollant se rit , si reguarde le rei . 
« SARAZIN frere , fet Rolland l ' alosez , 
« Tu poez bien dire tutes tes volentez , 
« Ja pur Franceis ne serras atuchez . 
- Nun , ço dit Charles , puis ke vos le volez ; 
« De meie part est il bien afiez , 
« De hui en cest jor desk ' à uit jurs passez . » 
Dist Otuel : « De folie parlez ; 
« Ne redut humme qui de mere seit nez , 
« Tant cum aurai cest ' espée à mun leez , 
« Ço est Curçuse dunt jo sui adubez ; 
« Nen at mie uncore nef meis passez 
« K ' à mil Franceis en ai les chefs colpez . 
- U fu ço , frere ? » fet Charles li membrez . 
Dit Otinel : « Jo vos dirra assez : 
« Ore at wit meis , el nefme sui entrez , 
« Destruite iert Romme , ta vaillante citez , 
« De laquele estes emperere clamez . 
« Li reis Garsie la prist o sis barnez ; 
« Vint mil [le] hummes , tut à cunte numbrez , 
« Hummes que femmes uncore plus assez 
« I avium mort , n ' [en] est un eschapez , 
« E jo i feri tant de m ' espée de lez 
« Ke uit jurs pleners oï les poinz enflez . » 
Dient Franceis : « Mar fustes unques nez . » 
Estult de Lengres s ' [en] est en piez levez ; 
Tint un bastun qui devant fu quarrez . 
Ja le ferist , ço savum nos assez ; 
Meis li niés Charles en [est] encontre alez , 
Se li a dit : « Sire Estult , reposez , 
« Pur meie amur , si de rien m ' amez ; 
« Kar le paen est de mei afiez , 
« Laissez lui dire tutes ses volentez . » 
Un chevaler i sist qui fu mal senez , 
Provencel iert , de Seint Gile fu nez ; 
Al messager est derere alez , 
Amdui ses puinz li at el chief mellez , 
Trait le à terre , kar cil ne s ' est gardez . 
Meis Otinel est molt tost relevez ; 
Trait Cur[e]çuse , dunt le punz fu dorrez , 
Ferir le veit , ne s ' est pas ubliez , 
K ' as piez le rei en est le chef colpez . 
Franceis s ' escrient : « Barun , kar le prenez ! » 
Otinel s ' est à une part tornez , 
Les oilz roïlle , les grenuns a levez , 
Liun resemble qui seit enchaenez . 
En halt s ' escrie : « Baruns , ne vos remuez , 
« Kar , par icel Dex à qui me sui donez , 
« Ja mur[er]unt set cenz , si vos croulez . » 
L ' emperere s ' en est en piez levez , 
Si lui a dit : « L ' espée me donez . » 
Dit li paien : « De folie parlez . » 
Dunc dist Rodlant : « A mei [si] la rendez , 
« Assez l ' auerez quant vos departirez . » 
Dit Otinel : « Beal sire , or la tenez ; 
« Mès molt vos prie ke bien la me guardez . 
« Ne la doreie pur set de vos citez , 
« Uncore en ert de celui vostre chief colpez . » 
Dit Rodlant : « Par fei , trop vos avancez ; 
« Vostre message dites , puis vos en alez . 
- Jo volenters , dist-il ; ore escutez : 
« CHARLES , fet il , jo ne te celerai mie 
« Messager sui l ' emperur Gars[il]ie , 
« Ki tient Espanie , Alexandre et Roussie , 
« Tyre e Sydonie , Perse e Barbarie . 
« Par mei te mande : leisse cristienie , 
« Crestienté ne valt pas une alie , 
« Et qui la croit , si fait il grant folie ; 
« Mès croi Mahom qui tut le munde guie tut a en sa baillie , 
« Et ciel et terre et la mer qui ondie ; 
« Deviens ses hons et toi et ta lignie , 
« Puis si t ' en vien al riche rei Garsie au richie Garsile . 
« Il te donra avoir et manantie mantie , 
« En surktetut te lerra Et sus tot te te lera Normendie . 
« Et d ' Angleterre les porz le port et la navie ; 
« A ton nevou Rollant donra Roussie , 
« A Oliver donra Esclavonie ; 
« Mès douce France ne te laira il mie , 
« Qu ' il l ' a donée Florient de Sulie . 
« N ' a plus preudome en tote paienie , 
« Ne plus hardi de tote chevalerie , 
« Ne qui miex fiere de l ' espée forbie ; 
« Cil tendra France et la grant seignoirie . » 
Et dit li rois : « Ensi n ' ira il mie . 
« Qu ' en dites vos , ma mesnie norie ? » 
Tot le barnage à haute voiz s ' escrie : 
« Drois emperere , nous nel soufrerons mie , 
« Que ja paiens ait France en sa baillie ; 
« Mès fai ta gient mander à ost banie , 
« Puis , se tu vols veis , si deske là nos guie , 
« Tant que truison la pute gent la puigent haïe . 
« Se en bataille trovon le roi Garsile , 
« Ja de sa teste n ' i aura garantie . » 
Dit Otinel : « Ore oi grant briconie : 
« Tex manace ore le roi à tollir vie , 
« Qui il fera dolereuse envaïe , 
« D ' arme et de cors fera la departie ; 
« E quant mes sire aura son ost banie , 
« Et samblé sa grant chevalerie , 
« Sus vous vendra a bataille regie . 
« N ' i a François , tant ait la char hardie , 
« Quant le verra venir par aatie , 
« Ne vosist etre jus au port de Hungrie . » 
Et dit dus Naimes à la barbe florie : 
« Paien message , or ne me çoille mie ; 
« Se Karles mande sa gent à ost banie , 
« Et il assamble sa grant chevallerie , 
« Où porra il trover le roi Garsile . ? » 
Dit Otinel : « Or oi grant estoutie . 
« Par Mahomet , qui nos gouverne et guie , 
« Se là venez , et vos fetes folie , 
« Tuit i morrez à duel et à haschie ; 
« Quar paien sunt par . X . foiz . XXX . mile , 
« A blans haubers , à hiaumes de Pavie . 
« Une cité ont fet en Lombardie , 
« Paien l ' apelent la cité d ' Atillie ; 
« Entre . II . eves est fremée et batie , 
« L ' une a nom Soigne et l ' autre a nom Hastie . 
« Diex ne fist home qui lor tollist navie , 
« Ne lor chatel ne lor grant manantie . 
« Se là vient Karle à la barbe florrie , 
« Et il i voile commencer estoutie , 
« Là verra on qui aura belle amie , 
« Au bien ferir de l ' espée forbie . 
« Mès vos , veillart , là ne vendrez vos mie , 
« Par mo conseil , que n ' i perdez la vie . Par mun conseil garderez Paris la vile . 
« Par vos n ' ert mès fete chevalerie , 
« Ne hante route , ne fort targe partie ; 
« Jamès pucelle n ' aura de vos envie , 
« Ainz garderez ceste herbergirie 
« K ' escufle i entre ne corneile Qui ne ambaie ne cornile . ne pie . » 
Quant ot dumaines que si le contralie , 
Par mal talent a sa barbe sachie , 
Si fort la tire tout le front li rogie ; 
N ' ot mès tel duel en trestote sa vie . 
LI quens Rollans s ' en est en piez levez , 
Mal talent at , à poi n ' est forsenez . 
Il saut avant , de grant ire embrassez , 
Où qu ' il voit Otes , si li a escriez : 
« Fix à putain , gloton demessurez , 
« Mult te seras hui prissez et vantez ; 
« Mès par celui qui en croiz fu penez , 
« Ja moruissez , n ' en fussez trestornez , 
« Si de ma part ne fussez afiez ! » 
Dit Otinel : « Ce savon nos asez ; 
« Mès car alons le matin en ces prez , 
« Tout seul à seul , se fere le volez . » 
Et dit Rollans : « Vous le m ' afierez . » 
Dit Otinel : « La moie fai tenez . 
« Qui an faudrè , si soit couart clamez , 
« Et l ' esperon li soit du pié otez ; 
« Jamès en court ne doie etre honorez , 
« Ne predome servis ne alevez . » 
Lor foiz plevirent , si sont entrefiez . 
LORS parle Karle , le rois de Saint Denis : 
« Sarrasins frere , par la loi dont tu vis , 
« De quel linage es tu an ton païs ? 
« Commant Cim as à nom nun par ta lei quar le kar me dis . 
- Sire , dit il , Otes li Sarrasins . 
« Fiz sui al rei Et sui fiz Galien au fier vis ; 
« Moie est la Marche et trestot le païs , 
« Et Benoas , qui tant est de haut pris , 
« Une contrée qui moult est postéis 
« De totes pars d ' estraingles Sarrasins ; 
« Et aumacours et tous les Barbaris , 
« Tous me redotent , par foi le vos plevis . 
« Li rois Garsile est mes germains cousins , 
« Mes oncles fu Fernagu li gentis , 
« Icil de Nazze Celui de Naudres , que Rollans m ' a ocis . 
« Demain en iert . I . fier chaple bastis . » 
Et dit li rois : « Tu es assez gentis ; 
« Mar fu ton cors quant n ' as bapteme pris . » 
Dit Otinel : « Je seroie honis , 
« Car vostre Dieu ne valt . II . parisses . » 
Li rois apelle son chambrelens Renier : 
« Venez avant , prenez ce mesagier , 
« Si le menez à la meison Ganier ; 
« Donnez à l ' oste . C . sols pour son mengier . » 
Puis si apele dus Naimes de Baivier 
Et avec lui le bons Danois Ogier : 
« A vos commant , feit il , cest messagier 
« [bSil servez bien de ço qu ' il at mestier] Puis si apele le vielz chanu Richer , Galter de Liuns e li Deneis Oger : « Pernez , feit il , garde del chevaler . . . « Sil servez bien de ço qu ' il at mestier . » . » 
Cil l ' en menerent sens point de doloier , 
Le commant font Karle le droiturier . 
Li emperere s ' est asis au mengier . 
NOSTRE emperere est asis au souper , 
Et entor lui si demaine et si per . 
Quant ont soupé , si s ' en vont reposer 
Jusque au matin , que le jour paru cler . 
Karle se lieve , si fet Rollant mander , 
Et il li vint sans point de demorer . 
A la chapele sont alez por urer aourer , 
La messe chante l ' abe de Saint Omer . 
. I . hanap d ' or fit Karles aporter , 
De parisez le fist trestot combler ; 
S ' offrande fet , et puis li . XII . per . 
Rollans ofri Durendal , son bran cler , 
Pour la rençon i fist . X . mars donner . 
Après la messe , si vont tuit esgarder 
Le Sarraïm qui vient au roi parler . 
Li Sarraïm vint orgeilleusement 
Où qu ' il voit Karle , si li dit fierement : 
« Dan rois , dit il , où est ore Rodlant , 
« Par qui François se vont asséurant ? 
« De foi mentie l ' apel et recréant cum recréant , 
« Se il ne tient vers moi le convenant 
« Que nos féimes en la cort en oiant . » 
A ces paroles se tret Rollans avant , 
Puis dit . II . mos com chevalier vaillant : 
« Ffoi que j ' é Dieu , en qui je sui créant , 
« Je ne lairai , por nul home vivant , 
« Que ne te rende tout vancu en estant , 
« Ou de la mort souffreras le torment . » 
Dit Otinel : « Faites donques itant . 
« Prenez vos armes et je vos acréant ; 
« Se vos an fail , pendez moi maintenant . » 
Dit Olivers : « Mult parlez hautement , 
« Jhesu de gloire te confonde et cravent ! » 
Li . XII . per an ont mené Rollant , 
Si l ' ont armé bel et cortes[e]ment . 
Ou dos li vestent . I . haubert jaserant ; 
Grosse est la maille et deriere et davant . 
Ou chief li lacent . I . vert hiaume luissant , 
A cleres piers , où vertu aroit grant . 
Au col li pendent . I . fort escu pesant , 
Paint à azur et à or gentement : 
Envirun l ' urle current li quatre vent , 
Li duze signe e li meis ensement , 
Et de l ' abisme i est le fundement 
Tot environ sont paint li . XII . vent , 
Li . XV . signes et li mois ensement , 
Et de la lune i sont li fondement . 
Et ciel et terre feit par compassement ; 
Dessus la boucle le soleil qui replent . 
On li aporte Durendal la trenchen ; 
La sele est mise sus Bla[n]chart le corant , 
Qui plus tot court que esperver n ' est volant . 
Rollans i monte , qu ' à arçon ne s ' i prant . 
En son poin tint . I . roit espié trenchant . 
Le gonfanon vait au vent ventelant , 
Vermeil et inde , jusqu ' as poins baloiant . 
. I . eslais fet vers Karles le poissant . 
« Sire , dit il , le congié vous demant , 
« G ' irai là hors mon cheval essaiant . 
« Se li paien tient bien son convenant , 
« Que moi et lui soiomes combatant , 
« Grant fiance ai en Dieu le tout poissant 
« Que le rendrai tot vaincu en estant , 
« Ou de la mort sentira le torment . » 
Et respont Karle : « Jhesu te soit aidant ! » 
Leve sa main , si a seinié Rollant de Dieu la saïnant . . 
Li . XII . per monterent maintenant , 
Entre . II . eves en ont mené Rollant ; 
Ce est le pré où furent combatant 
Li dui baron , quiconqu ' en soit dolant . 
Devant Karlon fu Ates en le rei vint le messager estant : 
« Karle , dit il , . I . haubert te demant , 
« Escu et hiaume et . I . espié trenchant ; 
« Car j ' ai destrié et bon et remuant , 
« Il n ' a meillor de ci en Oriant , 
« Et de m ' espée taille bien le tranchant . 
« Se sui montez sus mon destrier courant , 
« Je te créant , sus mon Dieu Tervagant , 
« Ainz qu ' il soit vespre ne le soleil couchant , 
« Vous ocirai vostre neveu Rollant 
« De Courouçousse , m ' espée la tranchant . » 
Et dit li rois : « Jhesu te soit nuisant ! 
« Car mult me fez couroucé et dolant . » 
Garde sus destre , s ' a véu Belisant , 
Qui de sa chanbre issoit au pavemant . 
Tut le paleis de sa bealté resplent : 
« Ffile , dit il , ce paien te coumant , 
« Donez li armes trestout à son talant , 
« Gardez par ermes n ' i ait encombremant . 
- Sire , dit elle , jel ferai bonemant ; 
« Bien ert ermez trestout à son talant , 
« Si que par ermes n ' i perdera . I . gant . » 
CELLE en apelle Flandrine de Monbel , 
Et ovec li Rosete de Ruissel . 
Ces . III . puceles armerent Otinel 
En une croute qui fu fete à quarel . 
Ou dos li vestent . I . haubert Samuel , 
En la ventaille ot . I . riche fressel , 
Ffet fu de soie , d ' or furent li noiel , 
Et l ' ovre en vaut trestout l ' or d ' un chatel . 
Celui li flue ferme Flandrine de Monbel . 
Ou chief li lacent l ' elme Galatiuel , 
. I . cercle i ot , nus home ne vit si bel . 
La file Karle , qui ot le cuer dansel , 
Li çaint l ' espée au roi Zacariel , 
C ' est Courouçousse , dont taille le coutel . 
Ceste Dont movra à Rollant tel chenbel chebel , 
Si lonc puet que ne li ert ja bel . 
Au col li pendent . I . fort escu novel , 
Blanc comme noif , à vert lioncel , 
Entre ses piez portoit . I . dragonnel . 
Uns esperons li a chaucé isnel 
La damoisele Rossete de Ruissel . 
La sel ' est mise sus Migrados l ' inel , 
Qui plus tost court que ne vole arondel . 
Le destrier voit venir le damoisel , 
Bien reconoist son seignour Otinel , 
Henist et grate comme porcel . 
Cil li salt sure Et cil monte , qui plus set de cembel 
E de batales que fevres de martel . 
LI Sarrasin est ou destrier montez , 
Un eslais fet , puis s ' en est retornez . 
A Bellisant s ' en tout droit alez : 
« Belle , dit il , le congié me donez ; 
« Vostre merci , mout sui bien adoubez . 
« Se truis Rollant , mort est et afolez . 
- Sire , dit elle , à la batale irez ; 
« Mès de s ' espée Durandal vos gardez : 
« Se de la vostre bien ne vos deffendez , 
« Ja par vos mais n ' ert Jamais n ' ert par vos tenue citez . » 
A ces paroles l ' en a Ogiers menez , 
Li bons Danois , qui tant est alossez , 
Et li dus Naimes est avec lui alez . 
Entre . II . eves l ' ont mené en uns prez . 
Ou grant palès s ' en est Karles montez , 
As grans fenestres s ' est li rois acoutez . 
Les . XII . pers a o soi apelez : 
« Seignours , dit il , à moi en entendez , 
« Ffaites François isir hors de ces prez . » 
Et il si firent pus que il l ' ot commandez . 
Adons s ' escrie Karles li coronez : 
« Seignours , dit il , dès or vos combatez . » 
Dit Otinel : « Jeu sui tous aprestez , 
« Por autre chose je ne me sui ermez . » 
OR sont ansemble li chevalier vaillant , 
De la bataille est checuns desirant . 
Li quens Rollans s ' en vait asséurant , 
Dieu et sa mere va formant reclamant , 
Et de bon cuer docement depriant 
Qu ' il ait victoire contre le mescréant ; 
Mès , ainz que il soit vancu ne recréant , 
Li fera il anui fort et pessant . 
Tant a en lui valor et hardement 
Que il ne doute ne roi ne amirant . 
Vanter s ' en puet le preu conte Rollant 
Que ins sa vie ne trova si poissant . 
Atant ez vos Rollans esperonant , 
Vers le palais s ' en va isnelement . 
Si li a dit hautemant en oiant : 
« Jo te defi de ci dès ci en avant . » 
Dit Otinel : « Et je toi ensement . 
« De moi te garde , que je ne t ' aim noiant ; 
« La mort mon oncle Fernagu te demant . » 
Et dit Rollans : « J ' oi bien ton covenant . » 
Il lesse corre le bon destrier corrant , 
Et Otinel Migrados le brivant . 
Les chevaux brochent tant aïréement , 
De lor radour va la terre trenblent ; 
Tel noisse mainent li destrier auferrant , 
Ce samble foudre qui du ciel voist chéant . 
Les lances tindrent li chevalier vaillant , 
Li confanon vont au vent ventelant . 
Grans cous se donent ben lur escuz par devant , 
Rompent les guiges de paile de Oriant . 
Flours ne painture n ' i pot avoir garant ; 
Mès li haubert ne vont mie faussant , 
Tant firent fort nen i va nul ronpant . 
Sus les petrines ploient li fer tranchant , 
Outre s ' en passent andui si quitemant 
Que l ' un ne l ' autre n ' i a perdu niant . 
« Diex , dit li rois , or voi mervoille grant 
« Que cil paiens s ' est tenus vers Rollant . » 
Dit Belissant : « Bon sont mi garnemant , 
« Cil qui les porte ne va pas couardant . » 
Et Rollans tint Durendal la trenchant ; 
Ffiert Otinel sus son hiaume lussant , 
Que le nasal li a trenché devant . 
A l ' autre cop a feru l ' auferant , 
Le chié du bu li ala dessevrant . 
Le paien chiet , quant son cheval li ment , 
Mès vitement est sauluz en estant , 
Et dit . II . mos com chevalier vallant : 
« Dan chevalier , vos n ' estes pas sachant , 
« Quant beste vive tuez si fetement , 
« Et le seignour lessiez sus en en efiant ; 
« C ' est à prodome molt grant avillement . 
« Mès Mahomet me confonde et cravant , 
« Si je n ' en pren mult crueil vengement . 
« Ja ton cheval nen s ' en ira gabant , 
« Que ne li rende la boute mai[n]tenant , 
« Se je l ' ataing de m ' espée tranchant ; 
« Et toi méisme meterai ge à torment . » 
Du fuerre sache Courouçouse la grant 
Et fiert Rollant sus son escu devant , 
Que flors et piers en va jus abatant . 
Le cop descent sus l ' escu par devant , 
Jusque à la terre a trenché le brivant ; 
Bien . IIII . piés en terre antra le brant . 
En haut s ' escrie le cuvert mescréant : 
« Rollans , dit il , tenu t ' ai convenant ! 
- Diex ! dit li rois , com cist cop est pesant ! 
« Sainte Marie , garissés moi Rollant ! » 
Se Rollans chiet , n ' en soiez merveillant , 
Quant son cheval est desous lui morant . 
Rollans saut sus , n ' i va pas sorjornant , 
Tint Durandal à . II . poins mult formant , 
L ' escu anbrace , alé est en avant , 
Ffiert le paien , par grant aïrement , 
Desus [le] hiaume burni et flanboiant , 
Que . I . quartier contreval en descent ; 
Trenche les mailles du haubert jasarant , 
De l ' ourléure une mitié en prent , 
Son fort escu jusqu ' en la bocle fent . 
Ja l ' éust mort trestot outré[e]ment ; 
Mès Otinel reprent son hardement , 
De Coureçousse l ' acuilt comme vaillant , 
Et Rollans lui , nel va pas esparnant . 
Grans cos se donent , mult se vont travaillant ; 
Vers lor espées ne vaut arme noiant 
Que tot ne tra[n]chent quanque vont ataignant . 
Li haubert vont durement desronpant , 
Les mailles chéent sus l ' erbe verdoiant . 
Dit Belissant : « Or fierent gentement lentemant . » 
Mult sont andui plain de grant hardemant , 
Et Duronda[l] ne va pas reboisant , 
Ne Couroçouse ne va afebloiant . 
« Diex ! dit li rois , tretot le cuer me mant . » 
En croiez se jete Karle contre Oriant , 
Une praïre a fet molt gentement : 
« Diex , qui es roi par desus tote giant , 
« Et home et fame [as] fait à ton talant , 
« Et de la Virge nasquis an Beliant , 
« Hé ! vras rois sire , com jel croi fermement 
« Que ce est voir que je vois ci disant , 
« Gardez Rollant que il n ' i soit morant , 
« Et convertis Otinel le tirant . » 
La terre baise , si s ' est levé atant , 
A la fenestre a mis son chief au vent , 
Voit les barons combautre fierement ; 
De lor escu n ' avoient [il] pas tant 
Dont il couvrir peussent poissent couvrir lor pis devant . 
MULT fu l ' estour orgeillous et felon , 
Bien se requierent li nobile baron . 
Li quens Rollans s ' escria à haut ton : 
« Otinel frere , quar relenquis Mahom , 
« Si croi en Dieu , qui sofri pasion . 
« Ber , car le fai , si en reçoif grant don , 
« C ' est Bellisant , la file à roi Karlon . 
« Ma cousine est germaine , ce dit on , 
« Ja la te dons , sens nule traïson . 
« Et moi et toi soromes compaignon , 
« Si conquerrons et chastel chautiax et dongon ; 
« Ja plus de toi ne quier . I . esperon . » 
Dit Otes : « Or oi parole de bricon ; 
« Male honte ait qui de vos fist clerçon . 
« Ffaillé avez à ce premier sermon , 
« Ne savez pas bien lire la leçon ; 
« Mès je sui metre , si le vos apenron . 
« S ' or[e] te puis encontrer à bandon , 
« Tel Gel te donrai sus ce hiaume réon , 
« Ke ne poras dire ne ou ne non . 
« Vien çà , car je t ' apel felon . » 
Rollans l ' entant , si taint comme charbon . 
EN Rollant n ' ot , sachiez , que courocier : 
Formant li poise qu ' il s ' o contralier . 
Tint Durondal , dont le pung fu d ' ormer , 
Fiert sus son hiaume Otinel le guerrier ungrier , 
Que flors et pieres en fet jus trebuchier . 
Le cop fu grant , le paien fist ploier . 
Dient François : « Quel cop de chevalier ! » 
Li plusors dient du cortois messagier 
Que vencuz est , ne se pot mès aidier ; 
Mès poi connoissent Otinel le guerreer . 
Il fait un saut , si va ce cop vengier , 
Les iex roïlle ausi com liemier ; 
S ' or ne se sait Rollans de lui gaitier , 
Jamès nul jor ne porra chevachier . 
MOLT par fu grant et ruiste la mellée . 
Li Sarrasin a la color muée ; 
Tint Couroçouse , dont la lemele est lée ; 
Au neveu Karle la fera ja privée ; 
Desus son hiaume le fiert à entesée . 
Ja fust la teste du bu Rollant sevrée , 
Quant Courouçouse li est es poins tornée . 
A l ' autre cop l ' en donne une colée , 
Entre le col et l ' escu mist l ' espée , 
Desus ses armes a la targe copée , 
Que à ses piez li chéi en la prée . 
Du bon haubert consuit la gironnée , 
Toute li a rompue et depanée , 
Jusqu ' en la terre a fait couler l ' espée . 
Au resachier a sa voiez escriée : 
« Par Mahomet ! bien est trenchant m ' espée , 
« Bien trenche fer , je l ' ai bien esprovée . 
« Sire Rollans , ci a piesme jornée , 
« Anqui en ert vostre teste coupée . » 
MULT fu l ' estur orgeillous et pessant , 
Li uns va l ' autre durement domagant . 
Li chevaler reguardent fierement Li chevalier les vont mult ergadant . 
Durement doutent les cops qui sont pessant ; 
De lor espées taille bien le trenchant . 
François se jetent en croiez contre Oriant , 
Grant p[a]or ont de lor seignor Rollant ; 
Durement prient le pere tot poissant 
Qu ' il le garisse contre le mescréant , 
Et qu ' il n ' i soit vaincu ne recréant . 
A ces paroles vint . I . colon volant blant ; 
Karles le vit et tote l ' autre gent . 
Saint Espirit sus Otinel descent , 
Le cuer li mue par le Jhiesu commant ; 
Puis dit . II . mos qui sont bien avanant : 
« Rollans , dit il , trè toi là maintenant , 
« Ne soi quel chose me va ci conseillant , 
« Qui m ' a mué mon cuer et mon talant . 
« Je relinquis Mahom et Tervagant , 
« Et Apolin et Jovin le puant Jupiter le grant , 
« Et tot les diex où j ' ai esté créant ; 
« Ne vallent pas la couture du gant . 
« Si croi en Dieu qui sofrit le torment , 
« Quant le pendirent en la croiz li tirant , 
« Et en Marie de qui il fut issant . 
« Dès ore mès le[s] trerai à garant 
« Que il me soient à mon besoing aidant . » 
Rollans l ' entent , si li dit en riant : 
« Jentis hons sires , es tu dont voir dissant ? » 
Dit Otinel : « Je le sui veirement vraiment . » 
L ' espée jete sus l ' erbe verdoiant , 
Les bras tendus se vont entrecolant . 
Grant joie menent li chevalier vaillant ; 
Karles le vint , si se va escriant : 
« Hé Diex ! dit il , com ta vertuz est grant ! 
« Il m ' est avis avis qu ' il ont fait convenant . 
« Ffrans chevaliers , quar i alez courant . » 
Et il si firent tost et isnelement . 
Li rois mesime i va esperonnant , 
Rollant apelle , si li a dit mai[n]tenant : 
« Biaus niés , dit il , com vos est convenant ? 
« Dites le moi , quar j ' en sui moult engrant . 
- Sire , moult bien , merci Dieu le poissant . 
« Combatus sui au melour combatant 
« Qui onques fu ne jamès soit vivant ; 
« La merci Dieu , esplotié avon tant 
« Crestienté veust et bautis[e]mant . 
« Retenez le , biau sire , alez avant , 
« Si li donez honur à auques an son talant , 
« En sorquetout vo file Belisant . 
- Diex ! dit li rois , j ' ai ce que ge demant , 
« C ' est la proïre que je aloie fesant . » 
Otinel vont mai[n]tenant desermant , 
Puis le monterent sus . I . destrier courant ; 
Vers la cité s ' en vont esperonant , 
Au moutier l ' ont mené isne[le]ment . 
AU moutier l ' ont mené Sainte Marie . 
Turpin de Rains a l ' estole seisie , 
Le satier prent , si dit la letainie . 
Grant fu la prese de la chevalerie 
Por Otinel qui reçoit bautestire ; 
Son parrin fut Karles de Saint Denise , 
Son nom li lessent , ne li changèrent mie . 
Bautisé fu , si a sa loi grepie , 
Si crut en Dieu le fix Sainte Marie . 
Atant ez vos Belissant l ' echevie , 
Elle est plus blanche que nule magerie , 
Et plus vermoille que rosse florie : 
« Ffile , dit Karles , mult estes coulorie ; 
« Qui une nuit vos auroit an baillie 
« Bien devroit estre sa valor enforcie , 
« Ne li devroit menbrer de couardie ; 
« Si sera il , si Deu li done vie , « De quei Franceis ont li plusur envie . 
Miex en devroit tote sa vie 
Pus dit dont plusors ont envie . 
« De quei Franceis ont li plusur envie 
« Ffilloeil , dit il , Jhesu te benéie ; 
« Or as Mahom et ta loi deguerpie , 
« Si crois en Dieu le fix Sainte Marie , 
« Jhesu de gloire croiras mès an aïe . 
« Ber , pren ma fille , Belissant l ' echevie ; 
« Por li aurez mult riche manantie , 
« Sires serez de tote Lumbardie . » 
Otes l ' entent , vers la terre se plie : 
« Sire , dit il , te ne refuse je mie ; 
« Se la pucelle me veut , je bien l ' otrie . » 
Dit Belissant : « Ge m ' en tien à garnie ; 
« De tel mari doi je bien estre lie , 
« Jamès m ' amor n ' ert de vos eslongnie . » 
Dit Otinel : « Par foi , je vos afie , 
« Por vostre amor feraie chevalerie 
« Desus paien la pute gent pugent haïe , 
« Au branc d ' acier , par devant Atilie . 
« Droiz emperere , je vos lais en balie 
« La vostre file , qui a ma druerie , 
« Tant que vendrons [es] plains de Lombardie ; 
« Les nosces erent es prez souz Atylie , 
« Quant j ' aurai mort l ' empereor Garsilie . » 
ENS ou palès s ' en est li rois entrez ; 
Son grant barnage est avec lui alez . 
Le me[n]gier est tot prest et conreaez , 
Cil le mengierent à qui il fu donnez . 
Après mengier , si est checuns levez , 
Li rois méisme est en sa chembre alez . 
Dormir se vont , si ont les ius huis fremez 
Jusqu ' au matin , que le jor paru cler . 
Li rois se leve , s ' a ses homes mandez , 
Sur une table d ' eschuine est muntez , 
Tient un bastun tut à or néelez : 
« Seingnurs , dit Charle , un petit m ' entendez : 
« Conseilez mei , car faire le devez , 
« Del rei Garsie dunt vos oï avez , 
« Ki par sa force est en ma terre entrez . 
« Mes chastels art e brise mes citez , 
« Ja ert destruite sainte cristientez ; 
« Irrum nos i ainz que vienge estez , 
« U atendrum treske yver seit passez ? » 
Dient Franceis : « De merveille parlez . 
« Celui n ' i a ne seit tut aprestez , 
« Mar i auera altre terme nomez . 
- Si ert , fait Charle , puis que tuit le volez , 
« À l ' entrée d ' averil quant marz iert passez . 
« Pur meie amor lores vos aprestez . » 
Dient Franceis : « Si cum vos comandez . » 
NOSTRE emperere fait escriure ses briefs , 
Par sun empire tramet ses messagers , 
Ke ne remaine néis uns chevalers , 
n ' ume à pié , ne sergent , n ' arblaster 
Qui dunt n ' i vienge ; e qui ne poet aler , 
A seint Denise rende quatre deners . 
Or va decembre , si est passé jeneuerns , 
Feverier e marz , e vient li tens legers . 
A Paris est nostre emperere fiers , 
Li duze pier , Rollant et Olivers , 
E Anséis , Girard e Engeliers , 
Estult de Lengres e Torpins e Giriers , 
Bertoloi e Otinelli guerreers , 
Naimes li duc e li Daneis Ogiers . 
As grans fenestres en ont mis hors les chiés 
Virent venir Alemans e Beviers 
E Loerencs , ceus as corages fiers , 
E Peitevins , Provencels le[s] guerriers , 
E Burguiuns , Framenes e Puiers , 
De Normendie la flur des chevalers . 
Bretuns i vienent as escuz de quartiers , 
En destre meinent les auferanz destriers . 
Celui n ' i a n ' ait quatre esquiers , 
Se mestiers ont , dunt il frunt chevalers . 
Desuz Munmartre s ' aünent à milliers . 
PRiM jor d ' avril , quant l ' aube est esclarzie , 
Munte li reis Charles ove sa chevalerie . 
De Paris eissent , si vont à Saint Denise , 
Le congé prennent , hur veie ont acullie . 
Plurent ces dames , si maldient Garsie , 
Sonent ces corns e cil destriers henissent ; 
Ore s ' en irra li reis desk ' en Lunbardie . 
Li duc Rollant al primer chief les guie , 
Deriere est Naimes od la barbe florie ; 
Mais Otinel ne volt leisser s ' amie ; 
Belisent munte sur un mul de Hungrie , 
Que plus tost veit l ' ambléure serrie 
Ke par la mer ne veit nef ne galie . 
Set cent baruns at en sa mainburnie , 
Tuit joefne gent de grant chevalerie . 
Eissent de France , Burgonie ont guerpie . 
Passent Mungiu la fiere compaingnie , 
Eissent des munz , [si] vienent à Morie , 
Desuz Vergels passerent à navie . 
Muntferant muntent , si veient Hatelie , 
La fort cité ù est la gent haïe , 
Sus Monpoün prennent herbergerie , 
Lez l ' eve del Ton , en[mi] la praerie . 
NOSTRE emperere fait Franceis arestier , 
Sur l ' eve del Ton les a fait osteilier , 
Vint jors pleniers les i feit demurer . 
Lur chevals funt seiner e reposer , 
E lur malades guarir e mesciner . 
Karles li rois ne se vot oblier , 
Endeme[n]tiers a fait un pont lever , 
Par où François peussent outrepasser . 
Desus le pont estoit Karles le ber , 
A max de fer a fet les puelz piler , 
A fortes bandes l ' a fet mult bien fremer . 
Ffors est li pons , bien s ' i puet on fier . 
Ffrançois s ' en vont as herberges diner ; 
Mès li niés Karle se courut adober , 
Si que nel sot nesuns des . XII . per unze pier , 
Ne mès Ogier et Oliver le ber . 
Ces . III . s ' adoubent sens point de demorer ; 
Es destriers montent , si vont le pont passer , 
Vers la cité commencent à aler , 
Joste vont querre , si la puent trover ; 
Mès ainz que viene , ce quit , à l ' avesprer , 
Li plus hardis aura tant à asez que penser , 
N ' i vodroit estre por . M . marz d ' argent cler . 
FORS d ' Atylie , à une liue grant , 
Ot . IIII . rois de la gent mescréant . 
Issus s ' en sont , si se vont departant ; 
Bien sont armez chaucuns à son talent : 
L ' un Barsamin , I . roi de Ninivent meniant , 
L ' autre Corsabre , . I . rei de pute gent qui fu de pugent , 
Onques n ' ot foi à nul home vivant . 
Li tiers ot nom Escorfaut Ascanart le tirant , 
Mort a . M . homes à s ' espée tranchant . 
Li quart , Clarel , à la chiere riant , 
N ' ot plus bel home tant comme soloeil replent ; 
Il n ' est nus home qui joste li demant , 
Ne si hardi , se il à cop l ' atant , 
Qu ' il ne l ' ocie ou abate sanglant . 
Par les chans vont lor destriers assaiant , 
Formant manacent Oliver e Rollant , 
Jurant Mahom et Jupiter le grant 
Et Apolim et lor Tervagant , 
S ' en douce France poeent mener lor gent , 
Ja Karlemaine n ' aura vers eus ne lor sera garant . 
Des duze piers frunt trestut leur talent De lor moliers feront tot lor talant . . 
Ce dit Clarel à la chiere riant : 
« J ' ai mult oï parler du du Rollant , 
« N ' a si prodome de si en Oriant , 
« Envers s ' espée n ' a nulle arme garant ; 
« Or pri Mahom , Jupiter et Tervagant 
« Que encore aie de lui aaisemant , 
« C ' un cop li donne de m ' espée trenchant 
« Amont ou chief , sus son hiaume luisant . 
« Mult par iert dur se jusqu ' es dens nel fent . 
« Car j ' ai grant droit se je ne l ' ainz noiant , 
« Car il ocist Samsoinie Connimbre de Monbrant , 
« Souz Pampelune , à . I . tornoi[e]ment ; 
« Il est mon fraire , s ' en ai le cuer dolent , 
« De duel morai si n ' en preng ve[n]gement . » 
Ffrançois chevachent tut . III . serréement , 
Delez le bois c ' on claime Forest grant , 
La noisse en[ten]dent , si arestant atant . 
Li quens Rollans les vit primierement : 
« Seignors , dit il , or estez en estant ; 
« Véez paien souz la roche pendant . 
« Ne sont que . IIII . par le mien essiant ; 
« Bien i poons joster séurement , 
« La merci Dieu , li roi omnipotent . » 
Et cil respunent respont : « Tot à vostre talant . » 
Les lances drecent chacuns sus l ' auferrant , 
Vers les paiens s ' en vont esperonant . 
Clarel regarde vers levant , 
E veit les contes brochier mut fierement ; 
Ses compaingnuns apele ignelement : 
« Seingnors , fait il , aiez grant hardement , 
« Treis chevalers vei de deça puinant ; 
« Alez encontre , sachez qu ' il vont querrant . » 
E il leissent curre sanz nul retenement ; 
N ' i ont plus dit ne demandé nient 
Qu ' il sunt , d ' unt vienent , ne qu[e] il vont querrant ; 
Meis de lur lances [les] fierent durement . 
Ascanars fiert sur l ' escu [à] Rollant , 
Desuz la bucle le depiece e [le] fent ; 
Fort est la brunie , ne depiece nient , 
Frusse la lance en son le fer devant . 
Li qons le fiert tant asceméement 
K ' escu ne halberc ne li val[u]t nient , 
Le piz li trenche , le curaillie li fent , 
Mort l ' abati del bon destrier curant . 
Puis [lor] a dit [quens] Rollant en riant : 
« Fiz à putain , trové avez Rollant , 
« K ' aliez ore si forment manaçant ! » 
CURSABLE juste à Ogier le curteis , 
Grant colp li done sur sun escu de peis , 
Ultre l ' en passe l ' ensenne de cicleis , 
De l ' halberc trenche mailles [bien] trente treis , 
Lez le costé li met le fer galeis , 
Enpeint [le] bien , mès ne li valt un peis . 
Ogier le fiert en l ' escu demaneis , 
Parmi les armes li met le fer galeis , 
Ne li valt mie le bon halberc un peis , 
El cors li met le penun à orfreis , 
Mort le tresturne del destrier espaneis . 
El repairer li dit dous moz curteis : 
« Fiz à putain , ço est Ogier le Daneis , 
« Pur tels colps feire m ' aime Charle li reis . » 
OLIVER juste al rei de Ninivent , 
A Balsami qui at grant hardement , 
Sur sun escu ù out un liun peint ; 
Mès Oliver le fiert si dreitement 
Sur la ruele que par mi [tot] le fent . 
La belle bruinie ne li val[u] nient , 
L ' ensenie met tut dreit el cors devant , 
Mort l ' abati del destrier sanglent , 
Puis li a dit : « Al malfé te comant ! » 
Al turn k ' il feit , si vint Clarés puinant . 
Cil enprendra del paien vengement , 
Si Oliver à icest colp l ' atent ; 
Meis li niés Charle li traverse devant . 
Clarés le fiert [en] sur l ' escu devant , 
La bone bruinie li fu de mort garant , 
Li bon destrier lieve les piez avant , 
Le destrer recule , si veit consivant , 
Ke à un munt chiet le destrer Rollant . 
En halt s ' escrie , s ' enseine raünant , 
Vers la cité s ' en voit aler fuiant ; 
Mès li Daneis li est alé devant , 
Grant colp li dune de l ' espée trenchant , 
Emmi le piz , sur cel halbert luisant , 
La bone bruinie ne false ne n ' estent , 
Delez un munt l ' abat de l ' auferant . 
Oliver prent le bon destrier curant , 
Vient a Rollant , par le frein [le] li rent . 
« Sire , fait il , muntez ignelement ; 
« De part Ogier le vos doins e present : 
« Meildre est del vostre , jo qui qu ' il valt les cent . » 
Li qons salt sure , k ' à arçun ne se prent , 
E li paen est lievé en estant . 
Treit at s ' espée , Mellée la trenchant , 
L ' escu enbrace [et] forment se defent , 
[Et] Rollant sake Durendal le vaillant . 
Un colp li veit doner de mantenant ; 
Meis li paen jette l ' escu devant , 
Trestut li trenche quanke l ' espée enprent , 
Fort se conbat , mès ne li valt nient : 
« Seingnurs [fait il] , ma vie vos demant ; 
« Pernez mei vif , eschec avez fait grant . 
« Quels est li sires ? par m ' espée me rent . » 
S ' espée rent , li qons Rollant la prent ; 
Puis li ameinent un neir destrier muvant 
Dunt fu occis li rei de Ninivent . 
Li conpaingnun repairent de juster , 
Clarel ont pris , si l ' [en] quident mener , 
A Charlemaine le volent presenter . 
Meis einz qu ' il puissent une liuue aler , 
D ' altre matire lur estuvera parler ; 
Kar Sarazin repairent de préer , 
Mil e cins cenz , tant i pot hum aismer , 
Oient les corns , les busines suner , 
Veient les healmes menu estenceler , 
E les enseines par amunt venteler . 
Rollant les veit , si comence à sifler , 
A ses estriers [si] s ' afiche li ber . 
Envers Ogier prist li quons à jurer : 
« Par cel Seingnur qui Deu se fait clamer , 
« S ' à Durendal me peusse à eus meller , 
« Tant me verrez occire e decolper 
« Ke les noveles irreient ultre mer . 
- Seignurs baruns , ço li dit Oliver , 
« A sages hummes j ' ai oï reconter 
« Hum ne se pot de tut ses mals garder , 
« Ne um ne pot tuz jurs senz joste ester , 
« E quant hum quide grant léesce encontrer , 
« Idunc est il plus près del desturber . 
- Veirs , dit Ogier , a à mal à peser , 
« Ne ci n ' auera mester d ' espo[e]nter ; 
« Véez paens , nes poez eschiver , 
« Parmi lur lances nos estuvera passer ; 
« Ore deit chascun sa pruesce mustrer . 
« Puis k ' um est pris , nel deit hum afoler ; 
« Kar bien nel poüns amener , 
« Bien le nos pot encui reguerdoner . » 
E dist Clarés : « Franc quor te fist parler . 
- Sire Rollant , ço dit Ogier le ber , 
« Fort estes e fiers , hardiz e redutez 
« E de bataille [mult] bien enluminez , 
« E Oliver est chevaler pruvez , 
« E jo méisme de main pas eschapez . 
« Véez paens , refuser nes poez , 
« N ' altre sucurs d ' umme n[en] atendez ; 
« Ki ore n ' i fierge , il ert cuard pruvez . » 
Munjoie escrient , eis les vus ajustez ; 
Là i auera des morz e des navrez . 
Rollant feri un paien , Berruier , 
Qui plus est neir que mure de murer ; 
Mort le tresturne en miliu d ' un sentier . 
Oliver fiert Balsan de Muntpellier , 
Li Danais juste al Sarazin Motier ; 
Mort les abatent , cil furent li primer . 
. III . ont occis des hanstes de pummer , 
Puis [si] ont treit les espées d ' ascer . 
Rollant les veit od Durendal trenchier ; 
Par un e un les feit trebuchier . 
Oliver trovent li païen mult fier . 
A Halteclere [a il] fait tel sentier 
Bien i purreient quatre chars encontrer . 
Li bons Daneis i fet molt à preiser , 
De bien ferir ne se volt [a]targier , 
Estreint Curteine , si broche le destrier , 
A . XXX . paens a fait les chiefs voler . 
ATANT est venu Carmel de Tabarie , 
Un Sarazin qui tus les altres guie ; 
Bien est armé , si set sur Pennepie . 
En sun language , à halte voiz , escrie : 
« Ke faites vos ? Mahumet vos maldie ! 
« Que dirrum nos à l ' emperur Garsie ? 
« Ke par . III . hummes est si grant gent hunie ? 
« Je toldrai ja à un des . III . la vie . » 
Puint le destrier , li lance a brandie , 
E fiert Ogier sur la targe flurie , 
Desuz la bucle l ' a freint[e] e percie . 
La bone bruine ne li valt une fie , 
El cors li met l ' enseinie d ' Orcanie , 
Naveré l ' abat , ki ke peist u [ki] rie . 
Veit le Rollant , ki ke peist u ki rie , 
Ferir le vet sur le healme de Burie , 
Tut le purfent sanz nule garantie . 
« Culvert , fet il , Deu del ciel te maldie ! 
« De quel vassal m ' as tolu compaingnie ! » 
Par le champ broche l ' alfage de Nubie , 
Un Sarazin que Dampnedeu maldie , 
Cusins fu [il] à la bele Alfamie . 
Huï matin li promist druerie , 
E il promist colp de chevalerie . 
Si Deu n ' en pense , le fiz Seinte Marie , 
Il lur f[e]ra [ja] mult grant estultie . 
Fiert Oliver sur la bruine sarzie ; 
Fort est l ' auberc qui li garda la vie ; 
Jus l ' abati , mès il nel navra mie . 
Li quens relieve , si salt sur Pennepie , 
Le bon destrier Carmel de Tabarie . 
A halte voiz sun compaingnun escrie : 
« Sire Rollant , ne vos esmaez mie : 
« Jo vos en ai la meie fei plevie , 
« Ne vos faldrai tant cum auerai la vie . » 
Ore comence le bruit e la folie 
De nos Franceis e de la paienie . 
Li bon Deneis haste de relever , 
Grant est la presse , ne pot el bai monter . 
Lor[e]s comence l ' espée à reguarder : 
« Oï ! Curteine , tant vos poï amer , 
« En la curt Charle vos feissez à loer , 
« Hui estuvera mei e vos deseverer ; 
« Mès , einz que muire , [jo] vos voil esprover . » 
Fiert un paen sur sun héalme cler 
[E] desk ' as denz li fait le brant culer . 
Rollant recleime , mès il ne l ' ot , li ber ; 
Kar il a tant endreit sei à penser 
Qu[e] il ne set quel part il deit aler . 
Oger assaillent Sarazin e Escler ; 
Il se defent cum[e] gentil e ber . 
Li reis Clarel le veit mult [fort] pener 
E de l ' espée ruistes colps [li] doner . 
En halt escrie : « Paien , laissez ester ! 
« Rent tei , Ogier , ne t ' estuet pas duter ; 
« Tu te poz bien sur mei afier , 
« N ' averas mal dunt te peusse aider . » 
Dist l ' almaafle : « Vos nel poez tenser , 
« Ja li verrez tuz les membres colper . » 
Clarel l ' entent , vif quide forsener , 
Treit a s ' espée , un colp li veit doner 
K ' en mi le champ li fet li chief voler ; 
Puis li a dit : « Leissez Ogier ester . » 
Vient al destrier , si fait le duc monter , 
Uit Sarazins a [il] fet demander 
De sa meinée , ù plus se deit afier : 
« Seingnors , fet il , ore pensez de l ' errer , 
« Dites m ' amie que face Ogier guarder . » 
Il lur livra , sis a laissé aler . 
Sovent li funt ses plaïes pasmer . 
La fille al rei , Alfamie al vis cler , 
En un vergier entra pur deporter , 
Ensembl ' od lui Guaïte e Belamer . 
Virent paiens à la barre passer , 
Dit l ' une à l ' autre : « Alum à eus parler , 
« De lur corage saver e demander . » 
Dist Alfamie . « Baruns qu ' iluec estez , 
« De vos noveles kar [or] nos recontez : 
« Cil cheualer ù fu il encontrez ? 
« Fu il pris en juste o en estur navrez ? 
- Pucele gente , fait li velz almafez , 
« Par Mahumet , por quei nul en gabez ? 
« Ja avum nos les qors itant enflez 
« Ke nos nen prent de rire volentez . 
- Ki a ço fait ? guarde nel me celez . » 
E dient cil : « Cist fol buinard pruvez ; 
« Il e dui altre ont si les noz menez 
« K ' à cent paens ont les testes colpez . 
« Clarel vos mande , vostre ami le senez , 
« Pur sue amor que cestui bien guardez . » 
Dist la pucele : « Ore vos returnez , 
« Pernez mei les altres , sis mi amenez . » 
Dient paiens : « Einz passera estez . » 
Puis dit al cunte : « Ore vos en venez , 
« Jo vos promet que bon ostel auerez . 
« Cum avez nun ? de quel gent estes nez ? 
- Ogier ai nun , le Daneis allosez ; 
« En la curt Charle en est mi parentez . » 
Dist la pucele : « Ore vos conuis assez . » 
CES . III . puceles ont amené Ogier 
En une place , desuz un oliver . 
Primerement areinent le destrer , 
[Et] puis desarment le curteis chevaler . 
L ' une prent le halme , l ' altre le brant d ' ascer , 
Del dos li treient le bon halberc dublier , 
Ses plaies levent , si l[e] mettent culchier . 
D ' une herbe duce li donent à mangier , 
Ke Deu méisme planta en sun vergier ; 
Seine at à nun , tel pot hum préiser . 
Cil dormi tost , qui en at grant mester . 
Quant il s ' esveille , si se sent tut legier , 
E plus fu sein que prune de pruner . 
Ore leissum ci del curteis Ogier 
Qui assez at de quank ' il at mestier . 
Del duc Rollant dirum e d ' Oliver , 
Qui se combatent as espées d ' ascer . 
Uncore i a des paens un millier ; 
Ne poent mès les granz colps enchacier , 
S[e] il s ' enffuient n ' est pas à merveiller . 
Fuiant s ' en vont tut un chemin plener , 
Paens les sivvent por les testes colper . 
Otinel fait les contes demander ; 
Lors s ' avert bien , quant nes poent trover , 
Ke vers Atille sunt alé pur juster . 
Ignelement se curut aduber , 
E ovec lui tel set cenz chevalier , 
Trestut le pire purreit un rei mater . 
El destrier munte , si veit al rei parler : 
« Sire , Franceis faites vistement armer , 
« Alum le seige mettre e ordener , 
« Kar vostre niés m ' at por cuard prué . 
« Huï matin est alé pur juster , 
« Si mal li vient , qui en doit [on] blasmer ? 
« Trop se volt faire sur tuz hummes loer . 
« Meis , par celui qui Deu se fait clamer , 
« Si jo puis hui Sarazins encontrer , 
« Bien m ' i orrez Munjoie escrier , 
« E de m ' espée si ruiste colp doner , 
« Ja de Rollant n ' estuvera parler . 
NOSTRE emperere a fait un corn soner ; 
Franceis s ' adubent , si vunt le punt passer ; 
Al duc Samsun fist l ' enseine porter . 
Là véissiez tant gunfanuns lever , 
Tanz hanstes dreites , tant pennuns venteler , 
Deu ne fist humme kis péust anunbrer . 
Forment s ' afichent cil legier bacheler , 
les uns vers les altres comencent avancer , 
De ruistes colps sur Sarazins doner . 
De l ' ost s ' en partent cil set cent bacheler 
Que Belesent a tuz à sun manjer . 
Otinel broche Flori , son bon destrier , 
Devant les autres , le tret à . I . archier . 
Bien est armez à loi de chevalier : 
Ses armes furent d ' un bon paile très chier , 
Nus hons qui vive ne les puet esprisier ; 
Car fer ne eve ne les puet empirier ; 
Et qui en a la monte d ' un denier , 
Tant nel set on ne naffrer ne plaier , 
Se en la plaie le puet de plain couchier , 
Que maintenant ne soit sain et legier . 
Bien est armé à lei de chevaler , 
Ses cunuissances [sunt] d ' un paile cursier . 
Ne paisent mie quatre fuilz d ' un saltier , 
N ' est mie nez quis péust alegier ; 
Kar feu ne flamme nes poet damager ; 
E cil qui at le pesant d ' un dener , 
Tant nes péusse naverer ne blescier , 
Ke ne [se] sente tut sein e [tut] legier . 
La fille Karle , qui moult fait à proisier , 
Lors li bailla l ' enseigne au roi Gaifier , 
Et Otes broche le bon corant destrier . 
Rollant encontre à l ' issir d ' un viver rochier ; 
De sa parole le va contralier : 
« Sire Rollans , venez vos de peschier despechier ? 
« Quidez vos sul les paienz tuz mangier Quidez vos touz ces paiens esmaier ? ? 
« Par cele foi que je doi saint Richier , 
« Et moi et vos i aurons à rungier . » 
Sor destre garde , s ' a véu Olivier 
Qui s ' en fuioit contreval . I . sentier . 
Uns rois paiens le suit por mehaignier ; 
Il li avoit navré son bon destrier , 
En . IIII . lieus li fist le sanc raier . 
Otinel broche , ne se vout plus targier , 
Vers le paien se set bien adrecier . 
Le cheval broche des esperons d ' ormier , 
Et a brandie la hante de pomier ; 
Fiert le paien sus l ' escu de quartier , 
Ausi le fent com . I . raim d ' olivier . 
La bone broigne ne li vaut . I . denier , 
Ne le clavain n ' i pot avoir mestier ; 
S ' enseigne blanche li fist ou cors baignier , 
Mort le trebunche contreval le rochier . 
Mout en fu liez le prou comte Olivier . 
Estouz de Lengres ala ferir Maugier , 
. I . Sarrazin qui Diex doint encombrier . 
Tant estoit fort et orgoillous et fier 
De nos François a mort plus d ' un millier . 
Estouz le fiert sur l ' escu de quartier , 
Que il li fet croissir et depecier , 
Parmi le cors li fet l ' espié baignier , 
Mort le trebunche par delez . I . gravier . 
« Monjoie ! escrie , ferez i , chevalier ! » 
Et il si font , n ' en furent pas lanier . 
Lui quatorziesme est ilec arestez , 
Lancent li lances et faussarz acerez . 
En . XXX . lieus fu son auberc faussez . 
Malement est Engillers atornez , 
N ' est pas mervoille se il fu effraez . 
De l ' espée a tant ruiste cop donez 
Que bien si est venduz et achatez . 
A la rescousse vint poignant Ysorez , 
Gautier de Termes et Girart l ' alosez ; 
As paiens sunt maintenant assemblez , 
De bien ferir est chascuns aprestez . 
Monjoie escrient , à eux se sunt mellez , 
Tant i ferirent des bons brans acerez , 
Et tant en ont à terre cravantez . 
Par droite force fu Engillerz montez 
Sus . I . cheval qui li fu amenez , 
Au col li pendent . I . fort escu bendez . 
Quant Engillers fu ensi acesmez , 
As paiens est par mautalent mellez , 
L ' un après l ' autre en a . V . decopez . 
Au branc d ' acier les a si confessez 
Jamès par mire ne seront resaciez . 
Ausi se meine com s ' il fust forsenez . 
Ysorez jouste par mult ruiste fiertez 
A . I . paien qui Talos ert nomez ; 
Si s ' entrefierent sus les escuz litez 
Perciez les ont , si ont les fuz troez . 
Talos se drece , n ' est gueres demorez , 
Vers Ysoré s ' en est tantost alez . 
Mult ont les cuers de grant ire enbrasez , 
Andeus ont mis les mains as brans letrez . 
L ' acier reluist et giete grant clartez , 
Grans cops se donnent sus les hiaumes gemez ; 
Ja fust le chaple du quel que soit finez , 
Ne fust la presse qui les a desevrez . 
Girart d ' Orliens a à Margot jostez , 
Mort l ' abatit , l ' ame enportent malfez . 
Nos François ont grains travaus endurez , 
As paiens trenchent les piz et les costez . 
Li plus puissant estoit mult encombrez , 
Du sanc vermoil estoit roge li prez . 
ARAPATER , . I . Turc de Floriant , 
Une cité de la Inde la grant , 
Vint à Clarel , par la rengne le prent : 
« Sire , dist il , nos n ' i feron noiant , 
« Cist François sont nobile combatant . 
« Par Mahomet ! nos suimes recréant . » 
Claret respont : « Ja iert aparissant . » 
Contre François s ' en vait esperonnant , 
En haut s ' escrie s ' enseigne mescréant . 
A cest mot vienent Sarrazin et Persant ; 
N ' i a celui n ' ait gofanon pendant 
Ou arc turquois ou gavelot trenchant . 
François reculent plus de demi arpant . 
Arapater fiert Droon l ' Alemant , 
L ' escu li perce souz la bocle d ' argient , 
Ou cors li met le fort espié trenchant , 
Mort l ' abati , voiant François , ou champ . 
Girart d ' Orliens refiert si durement 
Lez le nasal , sor le sorcil devant , 
Que la cervele contreval en espant . 
Quant il l ' ot mort , si s ' en va galopant . 
Mès Otinel li est venuz devant , 
Ferir le vait par si fier mautalant 
L ' escu li perce , l ' espié va tronçonnant . 
Du fuerre tret l ' espée maintenant , 
Desus son hiaume li dona . I . cop grant . 
Ja l ' éust mort sanz nul demoremant , 
Quant en . II . pieces va l ' espée brisant ; 
Mès ne fu pas Corrousouse la grant , 
Encor l ' avoit à son costé pendant ; 
La main i met , n ' i va pas delaiant , 
Du fuerre l ' a sachiée maintenant , 
Il la regarde , si la va essuiant . 
Le cheval broche par grant aïremant , 
Et va ferir le cuvert mescréant , 
Par tel vertu , sus l ' elme verdoiant , 
Jusques es dens va l ' espée colant , 
Pus li a dit Otinel le vaillant : 
« Fiex à putain , tu ieres mon parant , 
« Por ton service ton guerredon te rent . » 
Li rois Clarel est ou tornoiement , 
Entre François se fiert iréement , 
De totes pars voit afuier sa gient , 
Tel duel en a toz taint de mautalant . 
Le cheval broche qui ne cor mie lent , 
Et tret l ' espée dont li pons plong fu d ' argient . 
Ocis nos a Richart conte d ' Eglent , 
Garnier d ' Angiers e Hugun de Clarvent Girart d ' Orliens et Hue son parent . 
Hors de la presse se met isnelement , 
Bien set et voit qu ' il li va malement ; 
Sone ses grelles por ralier sa gient ; 
Mais de . XXm . par le mien escient , 
Ne pot avoir de chevaliers que cent , 
Mort sunt li autre à duel et à torment . 
Donc voit il bien qu ' il n ' i fera noient ; 
En fuie torne entre lui et sa gient , 
Les chevaliers qu ' il ot de remanant , 
Devant les autres Clarel esperonant , 
Vers la cité , tant com chevalier li rent , 
Et tuit li autre après lui ensement . 
François les sievent mult angoissosement , 
Qui les ocient et metent à torment . 
PAIENS s ' en fuient les plains de Lombardie 
Jusqu ' as destroiz d ' une roche naïe . 
Ilec encontrent mult fiere compaignie 
De la mesnie l ' emperere Garsile , 
Jhesu de gloire les confunde et maudie ! 
. XXm . sunt de pute gient haïe . 
Ja refust bien la bataille enforcie ; 
Mès le jor faut , si passe la complie , 
L ' ost se desoivre chascuns à sa partie . 
Paien s ' en entrent en la cité garnie , 
Clarel met jus la grant targe florie , 
As creniaux monte , ne s ' i atarge mie , 
Et voit François venir par ahatie . 
A haute voiz , vers Otinel s ' escrie : 
« Vassal , di moi , Mahomet te maudie ! 
« Comment as nom et de quelle lignie 
« Tu es estret , qui tant as baronie . » 
Cil li respont : « Ne te celerai mie ; 
« C ' est Otinel , Damedex te maudie ! 
« Fix Galien ; ma mere ot nom Ludie . 
« Baptisiez sui , si ai laissié folie ; 
« Karles li rois m ' a doné Lombardie 
« Et Belissent , la bele , l ' eschevie . 
« Jamès paien n ' amerai en ma vie . » 
Respont Clarel : « Or ai merveille oïe ! 
« Foul , as tu donc ta bone loi guerpie ? 
« Enchanté es , si as béu oublie 
« Par quoi ces mires font avoir estoutie . 
« Ber , revien t ' en , si te reconcilie . 
« Fai droit Mahom de ta renoierie 
« Et de l ' outrage que as sa loi guerpie , 
« Et je te di vraiement , sans boidie , 
« Que tant ferai au roi de Tabarie , 
« Ce est Garsile , qui tant a seignorie , 
« Qu ' entre vos . II . ert la paiz establie . » 
Dit Otinel : « Or oi plait de folie , 
« Je nel feroie por tote paienie ; 
« Mès croi en Dex , le fix Sainte Marie , 
« Si lesse tote ta loi de paienie ; 
« Car toz tes Dex ne valent une alie . 
« Mal dehez ait tote lor compaignie , 
« Car il ne valent une pome porrie , 
« Ou , par cel Dieu qui vint de mort à vie , 
« Ja de Garsile n ' i auras garantie , 
« Si je puis prendre la cité d ' Atylie , 
« Que ne te pende en haut , comme une espie , 
« Le roi Garsile et tote sa meisnie . » 
Dit li paien : « Or oi plet de folie ; 
« Mult par es plain de grande felonnie . 
« Par Mahomet , que je aore et prie , 
« Prest sui que face vers toi une escremie , 
« Que cele loi que tu as recoillie 
« Envers la nostre ne vaut pas une alie ; 
« Toi ne tes Diex ne valent une pie . » 
DIST Otinel : « Diable sunt en toi , 
« Qui veus deffendre Mahomet contre moi ; 
« Fai moi séur qu ' il ne remaigne en toi , 
« Je deffendrai Damedex et sa loi . » 
Le Sarrasins li a levé le doi , 
Et Otinel li otria sa foi 
Que la bataille ne remaindra en soi . 
DE mautalant s ' en est Clarel tornez 
Et Otinel en a les siens menez . 
Herbegiez sunt nos François es vers prez , 
Tendent lor loges , sont lor feuz alumez . 
Cil mire portent oingnemenz par ces prez , 
Les morz conroient , si les ont enterrez , 
Et les malades ont toz medecinez . 
Au tref le roi en est Otes alez ; 
Nostre emperere est contre lui alez 
Et Belissent et Naimes li senez . 
La fille Karle li cerche les costez , 
Que il ne soit ne plaiez ne naffrez , 
. III . foiz le baise quant il fut desarmez : 
« Filloeil , dit Karles , cortoise amie avez . 
- Sire , dit il , Diex en soit aourez , 
« Ce comparront Sarrasin et Esclers . » 
NOSTRE ost gaitierent Borgoings et Alemant , 
La nuit se jut Karles séuremant , 
Et Sarrasin guetierent ensemant , 
Cornent et crient jusqu ' à l ' ajornemant . 
Clarel se lieve entre lui et sa gient , 
De la chambre ist , si apele . I . serjant , 
Plus li a dit qu ' il li aport errant 
Ses garnemenz , et cil i va corant , 
Si li aporte devant lui en present , 
Et cil les prent , qui mult est prouz et gient . 
N ' ot si bel home de ci en Oriant , 
. XV . piez a , quant il est en estant . 
Trestous les voit de fier contenement , 
A soi méismes à dementer se prent : 
« Mahomet sire ! com grant encombrement ! 
« Je quit Garsile toudront son tenement , 
« Car plus sont fier que lyon ne serpent . » 
NOSTRE Empe[re]re s ' est par matin levez , 
Par desus l ' eve d ' Atilie est alez 
Por deporter , o lui de ses privez . 
Rollans i fu et Naimes li barbez 
Et Olivers et Otes li membrez . 
Karles li rois s ' est de l ' eve aprimez ; 
Clarel le voit , si s ' est haut escriez : 
« Qui estes vos , qui de là cheminez ? » 
Dit l ' emperere : « Biaus amis , que volez ? 
« Je sui roi Karles , por quoi le demandez ? » 
Respont Clarel : « Jel te dirai assez : 
« Je maudi l ' oure que tu fuz onques nez , 
« Si fas je cele que tu fuz engiendrez ; 
« Maléoit soit trestot ton parentez . 
« Trop as toz jors cels de ma loi grevez ; 
« Ja est ton regne et ton païs donnez 
« Au meillor Turc c ' onques fust adobez , 
« C ' est Florient , qui tant est alosez , 
« Qui de Sulie a les granz heritez ; 
« Celui sera rois de Paris clamez . » 
Karles respont : « Mult es or emparlez 
« Et de folie dire bien aprestez ; 
« Mult sembles bien cuvert desmesurez . 
« J ' ai . XV . rois et conquis et matez ; 
« Je te promet , et si iert veritez , 
« Que jamès n ' ert cest siege destraez , 
« Si ert Garsile et pris et afolez , 
« Sa cité arse et ses murs cravantez . » 
Et dit Clarel : « Tu diz que forsenez , 
« Ne faiz acroire , trop as tes jurs usez car es rasotez 
« Chief as chanu tou chanist si est le poil mellez ; 
« Jamès par toi n ' ert chevaliers matez , 
« Tornoi feru ne escu destraez ; 
« Tant par es viel que toz es rassotez , 
« Pieça déusses estre à . I . pel tuez . » 
Li rois ot honte , s ' a François regardez : 
« Paien , dit il , mult es desmesurez , 
« Mauvès matin , tu aies mal dehez ! 
« Par tans sera[s] honiz et vergondez . » 
Par mautalant s ' est li rois desfublez , 
Dist à ses homes : « Mes armes m ' aportez , 
« Si irai combatre au paien desfaez . » 
Otinel saut , cele part est alez , 
Et a parlé com chevalier membrez : 
« Sire , dist il , vostre cors reposez , 
« Car dès ier soir suis à lui afiez , 
« Et il à moi , ja mar en doterez ; 
« Ceste bataille , s ' il vos plest , me donnez . 
« Je di Mahom ne doit estre honorez , 
« Car il ne puet d ' enfer estre jetez : 
« Tot son pooir ne vaut . II . aux pelez . 
« Clarel me dit , comme fol assotez , 
« Que rien ne vaut sainte crestientez 
« Ne le bautesme dont sui regenerez ; 
« Se la bataille vers lui ne me donez , 
« Jamès de moi ne serez bien amez . 
- Filleoil , dist il , par cest gant la tenez , 
« Cil vos aïst qui en croiz fu penez 
« Vers le paien , que il soit vergondez . » 
LI rois Clarel entendi la raison 
Et les paroles de Karlon et d ' Oton : 
« Vassal , dist il , quar reconnois Mahom , 
« La loi saintisme que nos tenir devon , 
« Par quoi nous touz vendrons à raençon ; 
« Car le tien Dieu , qui Jhesu a à non , 
« Est pieça pris et mené en prison 
« Souz Tartarie , ou feu de baratron . 
« Ou grant enfer en gisent li braon , 
« Jamès nul jor n ' aura autre perdon . 
« Va , pren tes armes , car je t ' apel felon . » 
Dit Otinel : « Ja ne vos en faudron . » 
Il demanda ses armes à bandon . 
OLIVIER prent le cortois messagier , 
Gientement l ' arme desous . I . olivier : 
Ou dos li vest . I . bon hauberc doublier , 
Ou chief li lace l ' elme au roi Galier , 
Qu ' en Babiloine conquist au guerroier , 
Et Corrosouse li çaint li fiex Renier ; 
Onques nul fevre ne pot meillor forgier . 
Au col li pent . I . escu de quartier ; 
Estout de Langres li va l ' espié baillier , 
Le fer fu bon , le fust fu d ' un lorier . 
Uns esperons li chauça Olivier , 
Et Belissent si li tint son destrier , 
Et Otinel l ' ala . III . foiz baisier 
Estroitement , puis monta ou destrier . 
« Dame , dist il , je irai Dieu vengier , 
« Paiene gient honir et vergondier ; 
« La vostre amor comperront il mult chier , 
« Se Dex me gart sain et sauf et entier . 
- Amis , dist elle , Dex vos gart d ' encombrier ! » 
A l ' arcevesque le fist li rois sainier , 
D ' eve saintisme ses garnemenz moillier . 
Jhesu de gloire le puisse conseillier , 
Et il le gart sain et sauf et entier ! 
QUANT Otinel fu issi adoubez , 
La hante lieve , si a passé le guez . 
Li rois Clarel est à l ' encontre alez , 
A haute voiz s ' est li gloz escriez : 
« Mar i passastes , renoiez perjurez , 
« Anqui serez à grant honte livrez 
« Et detrenchiez , honiz et vergondez ; 
« Ne te porra aidier ton parentez . 
« Diva , es tu encor reporpensez 
« Que Mahom doie estre tes avoez , 
« De tot le mont sires et rois clamez ? 
« Qui en lui croit sages est et senez , 
« Et celui Dieu à qui tu es tornez 
« Ne vaut vers lui . II . deners monéez . » 
Dist Otinel : « Mult t ' es ore vantez , 
« Mult as tes diex et prisiez et loez ; 
« Mès , par celui qui en croiz fu penez , 
« Ne mengerai devant qu ' eres tuez , 
« Car Jhesu Crist a mult grant poestez , 
« N ' autre de lui ne doit estre aorez . 
« Je vos defi , de moi bien vos gardez . » 
OTINEL broche le bon destrier corant , 
Et rois Clarel contre lui fieremant . 
Et Clarel broche son destrier Tornevent . 
Sus les escuz se fierent duremant , 
Que parmi passent andui li fer trenchant ; 
Les bons haubers lor sont de mort garant . 
Si durement se vont entr ' encontrant 
Que des arçons vont andui trebunchant . 
Rollans s ' en rist et dit à Belissent : 
« Mult ont esté cist primier cop pesant . » 
Dit la pucele : « Mult m ' en vois esmaiant . 
« Sainte Marie ! mon ami vos commant ! » 
Paien s ' escrient , entre eus vont glatissant , 
Et Mahomet doucement depriant 
Qu ' il soit Clarel hui en cest jor aidant , 
Qu ' il ait victoire , par son commandemant , 
Vers Otinel , qui tant est combatant . 
Clarel se drece , si met la main au branc , 
Et Otinel rest sailliz en estant . 
Amdui sont plain de mult grant hardemant . 
As brans d ' acier se vont entr ' acointant ; 
Tant fort chaploient sor les hiaumes luisant 
Que flors et pierres en vont jus abatant ; 
Li feus en saut sus l ' erbe verdoiant . 
Ains tel bataille ne vit nus hom vivant . 
Li Sarrasins fu mult bon chevalier ; 
Mellée tint , dont le pong fu d ' ormier , 
Fiert Otinel . I . cop grant et plenier 
Amont , au hiaume , mès nel pot empirier , 
Et nequedent Otinel fist ploier . 
« Sainte Marie ! dit Karles au vis fier , 
« Garissiez hui le cortois messagier , 
« Qui se combat por vo loi essaucier ! » 
Ote se drece , en lui n ' ot qu ' aïrer , 
L ' escu enbrace , ja se voudra venger . 
Tint Corrosouse , si la va emploier , 
. I . cop li done qui ne fu pas legier , 
Que de son hiaume li osta . I . quartier ; 
La lievre enporte et trestot le joier , 
Si que les denz véissiez blanchoier . 
Dit Otinel : « Issi doit on changier 
« Cop por colée , maille por denier . 
« Ja Alfanie ne vos aura mestier , 
« La vostre amie , que vous aviés tant chier . » 
Li paien fu mult durement navrez ; 
Bien set et voit jamès n ' iert honorez . 
Il tint Mellée dont il fu adoubez , 
Vers Otinel s ' est toz abandonez . 
Se Dex n ' en pense par la soue bontez , 
Dont Karles ert corrouciez et iriez ; 
Mès Otinel n ' est mie espoentez , 
Ainz est plus fier que lion effraez . 
Sor son chief mist son fort escu bendez ; 
Clarel i fiert com hom desmesurez , 
Par mi li trenche , ou champ li est volez . 
L ' elme li fent qui est à or gemmez , 
Jusqu ' à la coife li est li brans colez ; 
Ne fust l ' aubert qui tant estoit saffrez , 
Jamès par home ne fust medecinez . 
Mès neporquant si fort fu estonez 
Parmi la bouche li est le sanc volez . 
« Par foi , dit Otes , trop est cist cop alez ; 
« Mès , par Saint Pere , qui est mes avoez , 
« De Corrouçouse , dont li pons est dorez , 
« Vos sera ja si ruiste cop frapez , 
« Par tel maniere , si bien ne vos gardez , 
« Jamès par vos n ' ert tenue citez . 
OTES roueille les iex de mautalant , 
L ' espée lieve , son cop vait entesant , 
Et fiert Clarel sus son hiaume luisant ; 
Quassé li a , ne pot avoir garant ; 
Coiffe ne broingne n ' i fist deffendemant 
Que nel porfende deci es denz devant . 
Cil ne se puet plus tenir en estant , 
Mort chiet à terre , si se va estendant , 
Et Mahomet son seignor maudisant . 
Otinel est baut et liez et joiant , 
Monjoie escrie hautement en oiant . 
François sunt lié et paien sont dolant , 
Grant joie font d ' Otinel le vaillant . 
Mès or oiez com grant encombremant 
Vint à Ogier , le chevalier vaillant : 
Quant Alfanie oï le convenant 
Que Clarel ert et mort et recréant , 
De duel et d ' ire se va . III . foiz pasmant . 
Quant el ' revint , si se lieve en estant , 
Ses chevaliers apele mantenant . 
Plus de . XL . sont vers li acorant . 
« Seignors , dist ele , faites tost mon comant ; 
« Prenez Ogier , le cuvert sodiant , 
« Si le liez à une atache grant . 
« Ja li François de nos n ' iront moquant . 
- Dame , font il , tot à vostre comant . » 
Vers Ogier vont , si le vont saisissant ; 
Mès Ogier fu vertuous et poissant . 
De son poing destre en vait . I . si frapant 
Delez l ' oïe , mort l ' abat maintenant ; 
Pus fiert . I . autre , tot autretel li rent ; 
Mès ne li vaut la monte d ' un besant , 
Que trop estoient Sarrasin et Persant . 
Par force l ' ont à une estache grant 
Lié mult fort , par les flans , maintenant ; 
A . V . paiens l ' alerent commandant , 
Qui mult li firent angoisse et paine grant . 
De lui lairons , Jhesu li soit aidant ! 
Quant lieus sera , bien serons repairant . 
LA bataille est et li estour vaincu . 
. I . paien est à Garsile venu , 
Qui li aporte mult doloreus salu , 
Que Clarel est mort sanglent abatu : 
Otes l ' a mort , qui tant a de vertu . 
Quant ot Garsile le message entendu , 
Ains mès nul jor ausi dolent ne fu . 
Il le regrete comme foul mescréu : 
« Ahi ! dist il , Clarel , or t ' ai perdu ; 
« Cil qui t ' a mort m ' a bien au cuer feru . 
« Si ne te venge , ne me prise un festu . » 
Il prent . I . cor , n ' i a plus atendu . 
Plus de . IIIm . li respondent menu , 
. XXXm . sunt au premerain issu , 
De cels derier n ' i a conte tenu ; 
Tant en i a ainc tant n ' en fu véu , 
Qui tuit menacent Karlon , le viel chanu , 
Rollant le conte et Olivier son dru . 
Se Diex n ' en pense par la seue vertu , 
Tuit i morront et i seront vaincu . 
OR est li ost Karlon bien ajustée armée , 
Crient et poignent par milieu de la prée , 
Et Rollans a sa grant ost ordrenée ; 
Ffet . II . eschieles de sa gent honorée , 
Qui de bataille est bien enluminée . 
A . XXm . homes est la menor esmée 
De cels de France , à qui prouece agrée . 
Anqui auront paien male soudée ; 
Mult i atendent dolerouse jornée , 
Car là aura mainte teste copée . 
As cops ferir vont François lieement , 
Bien fu armez chascuns à son talent . 
Li rois chevauche sor . I . destrier corant ; 
Naimon apele , si li dit en oiant : 
« Amis , biau frere , m ' enseigne vos comant ; 
« Portez la , sire , je vos donrai Volant , 
« Le mien destrier , que vos me prisiez tant . 
« De . V . chastiaux vos saisis par cest gant . 
« En vo compaigne apelez Guinemant , 
« Robert de Troies , Gautier le Tolosant . 
- Sire , dit Naimes , tot à vostre commant . 
« Se Diex de gloire nos i veust estre aidant , 
« Por bien porter n ' i perderez noiant . » 
NOSTRE emperere vait ou cheval monter , 
Li quens Rollans et Olivers le ber . 
François les sivent sanz plus de demorer ; 
De ci à l ' eve n ' i voudrent arester , 
Isnelement passent sanz demorer . 
L ' enseigne fist Naimes desvoloper , 
Vers Otinel s ' en prenent à aler . 
. I . bon destrier li fet li rois doner ; 
Cil [i] monta qui mult fist à loer , 
Escu et lance li fait renoveler , 
Quar li siens est empirié au chapler . 
Atant es vos Garins de Saint Omer , 
Fromont de Troies et Girart de Moncler ; 
Vers la bataile commencent à aler . 
Paien s ' esmuevent serré por assambler : 
Tant en i a nus nes porroit nombrer ; 
A . I . des noz en puet on . III . conter . 
Son estandart fait Garsile lever . 
Dient paien : « Alons à els joster , 
« Faisons nos lances desus els tronçonner . » 
Vienent avant li legier bacheler , 
Cil qui de France se voudront heriter ; 
As brans d ' acier le voisent conquester . 
Or puet chascuns son hardement mostrer : 
« Nostre est la force , or pensons du mater . » 
FRANÇOIS chevauchent mult efforciéement , 
Et Sarrasin mult orguillousement . 
De l ' ost se part . I . Turc premierement , 
C ' est Florient de Sulie la grant . 
Mort a . III . homes à s ' espée trenchant , 
Au roi Garsile a demandé le gant , 
Du premier cop por ocirre Rollant 
Ou Olivier ou Otinel le grant ; 
Lequel qu ' il truist , n ' ira autre querant . 
De chieres armes s ' est armez jentement , 
Mult iert li gloz de grant efforcement . 
D ' un drap de soie , qui fu de Bonivent , 
Estoit covert son haubert jacerant , 
Et son cheval , qui tant par est movant 
Ne s ' i tendroit . I . levrier en corant . 
D ' une manche ot . I . gofanon pendant , 
Que li dona hui matin en riant 
La fille al du roi Garsande le tirant , 
Ce est Cormande au gient cors avenant . 
Por la pucele a pris tel hardement 
Dont a moru ainz miedi passant . 
La hante lieve , le fer a mis au vent , 
Le confanon vait à vent ventelant , 
Qui est ferré à . IIII . clous d ' argient . 
Des esperons a hurté l ' auferrant , 
Contre les noz s ' en vint esperonant , 
En haut se va durement escriant : 
Rollant demande le noble combatant , 
Mult le menace qu ' il le fera dolant , 
Mort l ' abatra sor l ' erbe verdoiant . 
Il dit que France au roi Garsile apent 
Ne que roi Karles n ' i doit avoir noient ; 
Rollans l ' entent , si taint de mautalant , 
Vers le paien broche son auferrant , 
Et Florien contre lui fieremant . 
Rollant feri sor son escu luisant ; 
Ne fu pas cop de garçon ne d ' enfant , 
Mult est cil fort qui le va soustenant . 
LE Turc feri Rollant sor son escu , 
Desouz la boucle li a fraint et fendu . 
De son haubert a le pan desrompu , 
Les pieces volent du bon espié molu . 
Lez le costé li avoit embatu , 
Le destre estrier li a du pié tolu , 
Enpaint le bien , ne li vaust . I . festu , 
Sa lance brise , et Rollans l ' a feru 
Desouz la boucle . I . cop par grant vertu ; 
L ' escu li perce , l ' aubert li a rompu , 
Ou cors li met le fort espié molu , 
Mort l ' abati emmi le pré herbu . 
Monjoie escrie , paien l ' ont entendu , 
Et dit li quens : « Fel cuvert mescréu , 
« Jamès en France n ' ert de vos plet tenu . » 
Dit l ' amirant , qui mult dolent en fu : 
« Par Mahomet ! cestui avons perdu , 
« Ce est Rollans qui le nos a tolu ; 
« Se ne le venge , ne me prise . I . festu . » 
LI amirans s ' eslesse à Olivier , 
Et li quens broche Fauvel , son bon destrier . 
Li Sarrasins le feri tout premier , 
L ' escu li perce au fer et à l ' acier , 
. C . mailles trenche du bon haubert doublier , 
Et du costé li fait le sanc raier . 
Li quens le fiert sor l ' escu de quartier . 
Ne li valut la monte d ' un denier , 
Ne son hauberc le rain d ' un olivier . 
Ou cors li met la hante de pomier , 
Mort le trebunche devant lui ou sentier . 
« Monjoie ! escrie , ferez i , chevalier ! » 
Lors i ferirent Flamenc et Hainuier , 
Et Loherenc , qui ne sont pas lanier , 
Normans , Bretons , Angevin , Berruier . 
Grans criz i ot as enseignes bessier , 
Les hardiz joingnent , les rens font formoier . 
Fort sunt et fier li glouton losengier , 
Dex les confonde , qui tot a à baillier ! 
FORT fu l ' estor et ruiste la mellée . 
Des nos i ot mainte sele versée , 
Que li paien ont mult chier comparée . 
Bien se contienent noz François à l ' espée ; 
As paiens copent et forcele et corée . 
Maint Sarrasin i gist goule baée . 
Or escoutez de la gient desfaée : 
Quant lor ost virent ensi desbaratée , 
Chascuns en haut a la teste levée , 
Trop sevent mal la pute gient faée . 
De lor bliaus trenchent grant gironée , 
Es fers des lances l ' a chascuns afirmée . 
Por ce le firent , c ' est verité provée , 
Que l ' ost de France en fust espoentée . 
Seure lor corent de mult grant randonée ; 
Par tel vertu ont nostre ost si hastée 
Que forment l ' ont arriere reculée . 
Ne porent faire as paiens contrestée ; 
Tant en i a de la gient deffaée , 
Couvert en sont les mons et la valée . 
ARIERE sont noz François reculez 
. XIIII . arpenz et demi mesurez ; 
Paien les ont durement malmenez . 
Lez . I . perron s ' aresta Corsabrez ; 
Fors est et fiers et menbruz et quarrez . 
A haute voiz s ' est li Turs escriez : 
« Or i parra , paien , quel le ferez . » 
L ' escu enbrace , s ' est vers les noz alez ; 
Ja les éust malement confessez , 
Quant . I . des noz est vers lui galopez : 
Hardoin est par son nom apelez , 
Jones hom est , mult est proz et senez , 
Novelement ot esté adobez . 
Le paien fiert sor son escu dorez , 
Si roidement li est au front hurtez 
Por poi li oil ne li sont hors volez . 
Le paien est si dou cop estonez 
Ne set quel part son cheval est tornez . 
Par les espaules l ' a li ber acolez , 
Son prison est et à lui afiez . 
. V . de ses homes a l ' enfant apelez : 
L ' un fu Gaudin et Foques li senez , 
Et Baudoin et Lambert l ' alosez , 
Et cil d ' Aurences , qui tant est renomez . 
Ce dit li enfes : « Cest paien me gardez , 
« A Karlemaine , mon seignor , le livrez , 
« De moie part vos pri que lui rendez . » 
Et cil respondent : « Si com vos commandez , 
« Nos le ferons à vostre volentez . » 
Mult le fit bien le novel adoubez ; 
L ' espée hauce qu ' ot pendu à son lez , 
A . X . paiens en a les chiés coupez . 
Nus ne le voit n ' en soit espoentez ; 
Ne l ' atendissent por . M . mars d ' or pesez . 
Monjoie escrie , François sont retornez , 
Par sa prouece rest l ' estor assemblez ; 
Des abatuz en i a . C . montez , 
Qui i ferirent des bons brans acerez ; 
De hardement est lor poeir doublez . 
. I . chevalier qui de Bretaigne est nez , 
Hellin ot nom , grant fut son parentez , 
. I . paien fiert , qui estoit rois clamez , 
Dessus son hiaume qui fu à or gemez ; 
Si pesant cop li a le ber donnez 
Jusques es espaules li est li brans colez , 
Mort l ' abati , Monjoie est escriez . 
Lors véissiez Bretons acheminez ; 
De bien ferir fu chascuns aprestez . 
A Hellin vienent li François adoubez ; 
De bien occirre les paiens deffaez 
Estoit chascuns forment entalantez . 
Anqui seront paien mal arivez . 
Dex ! c ' or ni fu Otinel li menbrez ! 
Ja éust prise l ' enseigne Barbarez ; 
Mès aillors ert , n ' est mie reposez , 
Où . M . paiens a mors et afolez . 
Du sanc en a les poins ensanglantez , 
A l ' estandart a ja . III . foiz hurtez , 
A . III . rois a les chiés du bu sevrez . 
Li rois Garsile a dit à Adragant : 
« Amis , dit il , mult me va malement , 
« De mes barons ai mult le cuer dolant , 
« Qui sunt ocis , trestoz mes iex voiant ; 
« Mès si Karlon , qui le poil a ferrant , 
« Et Olivier , Otinel et Rollant 
« Ne pent as fourches , ainz que soit jor faillant , 
« N ' aurai mès joie en trestot mon vivant . 
« Se de son cors ne me vois esclairant , 
« Et en bataille ne le fas recréant , 
« Jamès en France ne doit clamer . I . gant . » 
Dit Adragant : « C ' alez vos menaçant ? 
« Par Mahomet , en qui je suis créant , 
« Ne foi que doi Jupin et Tervagant , 
« Il ne vos dote la value d ' un gant ; 
« Car avec lui est son nevou Rollant , 
« Et Olivers qui tant est combatant . 
« Je les i vi dès le commencement . 
« Rollans feri Sinagon le vaillant , 
« Tout porfendit et lui et l ' auferrant . 
« C ' est uns déables , un malfé , . I . tirant ; 
« Contre s ' espée n ' a nul ' ame garant ; 
« Mult par est fox cil qui à cop l ' atent . 
« Par Mahomet en qui je sui créant , 
« Si vers moi vient , je l ' irai tost fuiant . » 
Et dit Garsile : « Il n ' i aura garant 
« Que il ne muire , si je puis vivre tant . » 
Lors apela Lanquedin d ' Aquilant : 
« Amis , dist il , ne soiez sejornant , 
« . Xm . paiens prenez à vo comant , 
« Si secorez mes homes maintenant . » 
Et cil respont : « Tot à vostre commant . » 
Lanquedin monte ou bon destrier corant , 
Ses homes fait monter isnelemant , 
Vers la bataille s ' en vint esperonant . 
Donc recommence li estour mult pesant , 
Ains en sa vie nus hom ne vit si grant . 
Li quens Rollans vait la presse rompant , 
O Durandal va les rens chalonjant ; 
Qui il consuit , il n ' a de mort garant . 
MULT le font bien Baiver et Alemant 
Et Borgoignon et Pouhier et Flamant , 
Mult en ocient et metent à tormant ; 
Mès Sarrazin ne se vont esmaiant , 
Ne il ne volent ne pais n ' acordemant . 
Mult fierement s ' aloient contenant ; 
Qui entr ' els chiet , malvais loier atent . 
De nule part ne vont afebloiant . 
Tant en i a , Damedex les cravant ! 
N ' en sauroit conte nus hom qui soit vivant ; 
Covert en sont et li pré et li champ . 
Otinel vient à esperon brochant , 
Garde sor destre , s ' a véu Guinemant ; 
Abatu l ' orent . III . Sarrasin Persant , 
Ja fust ocis , quant il i vint poignant . 
Tret Corrouçouse du fuerre maintenant , 
Les . II . a mors , li tiers s ' en va fuiant . 
A Guinemant rendi son auferrant . 
Cil i monta , qui mult en fu joiant ; 
N ' ot mès tel joie en trestot son vivant , 
Il nel rendit por mil mars d ' or pesant : 
Otinel vait durement merciant . 
Isnelement trait du fuerre le branc ; 
Celui qui fuit ala si consivant 
Tot le fendi jusques es dens devant . 
Et Otinel vait Monjoie escriant , 
De Corrouçouse va les paiens trenchant . 
Nus ne le voit qui le voist atendant ; 
Devant lui fuient et il les va chaçant ; 
Plus tost qu ' il puent vont devan lui fuiant . 
Olivier trove et Turpin et Rollant 
Et Engiller et Gautier le Normant , 
Jefrei d ' Anjou e Hernaut l ' Alemant . 
Adonques vont paien acraventant , 
Mult en ocient et metent à tormant . 
« Diex ! dist Oton , vraiz pere tot poissant , 
« Ces compaignons aloie je querant . » 
Or sunt ensemble li chevalier vaillant . 
Lor armes bruient comme faucon volant . 
As brans d ' acier mainent tel chaplement 
C ' on n ' i poïst oir nes Dieu tonant . 
Forment les doutent li cuvert mescréant , 
Et il ont droit , ne font pas comme enfant . 
Li rois Garsile s ' en va mult esmaiant ; 
Ne set que face , se il s ' en voit fuiant . 
LI rois Corsuble fist une traversée , 
Au bruit des lances a s ' enseigne escriée ; 
. III . foiz s ' escrie , pus a trete l ' espée , 
Fromont de Troies en donne tel colée 
Desus sa targe , de si grand randonnée , 
Ne li valut une pome parée ; 
Tote l ' espaule li a du cors sevrée . 
Mès Otinel li vint , trete l ' espée , 
En haut li a sa parole escriée : 
« Felon cuvert , ja n ' i aurez durée , 
« Tornez vers moi vostre targe bendée ; 
« Vez ci vo mort où je l ' ai aportée , 
« Par tens morrez de male destinée . » 
Et dit li rois : « Mar l ' avez afiée . » 
Fiert Otinel sus la targe bendée 
Que la moitié en abat en la prée ; 
Du haubert prent toute la gironée , 
Le cheval trenche très parmi l ' échinée , 
En . II . moitiez chéi mort en la prée ; 
Mès Otinel saut sus de randonnée ; 
Vers le paien s ' en vint par aïrée , 
De Corroçouse li a tele donnée 
Hiaume ne coiffe ne la broine saffrée 
Ne li valut une pome parée ; 
Toute la teste li a esquartelée , 
Tout li porfent le piz et la corée , 
Jusqu ' en la sele est l ' espée arestée . 
Cil ne pot pas endurer tel colée , 
Mort chiet à terre ; la guerre en est finée . 
Dit Otinel : « Isi fet cop m ' agrée ; 
» Au vif déable soit s ' ame commandée ! » 
Prent le destrier par la regne dorée , 
Maintenant saut en la sele florée ; 
Nel donast pas por l ' or d ' une contrée : 
N ' ot tel cheval jusqu ' à la mer salée . 
Lors fu Monjoie hautement escriée . 
Naimes li dus a l ' enseigne portée 
Entre paien plus d ' une arbalestrée . 
Poignant l ' enchaucent la pute gient desvée ; 
Il quident bien avoir borse trovée , 
Quant Naimon voient de sa gient desevrée . 
Parmi eus toz s ' en va teste levée 
Desus Volant , qui court de randonnée , 
De ci as lices n ' i a regne tirée . 
Dont recommence le bruit et la mellée . 
François i fierent , chascuns trete l ' espée ; 
Ainc tel bataille ne pot estre trovée , 
Toute jor dure de ci à l ' avesprée . 
Muerent et versent la pute gient desvée : 
Ainz mès nus hom n ' esgarda telle mellée . 
Diex dont paien male courte durée ! 
Si orent il , ainz que fust l ' avesprée . 
NOSTRE emperere fu mult joians et liez 
Por ses barons , quant il les vit haitiez ; 
Mès por Ogier est dolens et iriez , 
Qu ' en prison est et tenuz et liez . 
Mès les mains a delivres et les piez ; 
Parmi le gros du cors est atachiez 
A ffors chaienes , dont son cuer est iriez ; 
De . V . paiens est tozjors bien guetiez . 
Doucement prie Ogier les renoiez : 
« Por Dieu , seignors , ces chaienes lachiez , 
« Ou cors me blecent , trop me par destraigniez . » 
Dient paien : « De folie plediez ; 
« Encor serez mult plus contraliez , 
« Quant Karles iert vaincuz et essiliez . 
« Adonc serez du tot à mort jugiez , 
« Penduz ou ars ou en la mer noiez , 
« Ou vos serez trestoz escorchiez . 
« Car Otinel , li cuvert renoiez , 
« A mors Clarel , qui tant estoit prisiez , 
« Sor vostre cors tornera li meschiez . » 
Ogier l ' entent , à poi n ' est enragiez ; 
De duel et d ' ire li est le sanc changiez ; 
S ' il onques puet , il en sera vengiez . 
Tant atendi de lui sont esloigniez ; 
Lors prent les fers dont il estoit liez , 
A ses . II . mains les a toz depechiez . 
Quant fu delivre , vers eus s ' est eslessiez , 
As poins quarrez les a si camoissiez 
Qu ' il lor a fet voler les iex des chiés ; 
Toz . V . les a ocis et detrenchiés . 
QUANT fu delivre le bon Danois Ogier , 
Vint à l ' estable quen i vot destrier ; 
Quanque porta a retrové arrier . 
Tot maintenant ensela son destrier , 
Et bie[n] l ' atorne , n ' i ot autre escuier , 
De frain , de sele , de quanque fu mestier . 
Pus prent ses armes , ne les voust pas changier , 
Nules si bones ne péust esligier . 
Armez s ' en est à loi de chevalier ; 
Ou cheval monte sanz point de l ' atargier , 
Prist son escu et son espié d ' acier , 
De l ' estable ist , armez sor son destrier ; 
A Sarrasins commença à huchier : 
« Seignors , dist il , ne vos voeil engingnier , 
« Car ge m ' en vois mes compaignons aidier 
« En la bataille , où le chaple[s] est fier ; 
« Je revendrai tant m ' en saurez proier , 
« Mès ce sera à vo grant encombrier . » 
Quant cil l ' oïrent , n ' i ot que corrocier ; 
En hault s ' escrient li cuvert pautonier : 
« Par Mahomet ! n ' en irez , losengier ! » 
As armes corent sans plus de l ' atargier ; 
Mès li Danois n ' ot soing de delaier . 
Vint à la porte , s ' a trové le portier 
Qui contre lui voloit l ' uis verroillier ; 
Mès li Danois li est alez paier , 
Le chief li trenche d ' un branc forbi d ' acier , 
Parmi la porte se prist à chevauchier , 
Le destrier broche , si se mist au frapier . 
Paien le sievent , mès nel poent baillier , 
Prient Mahom que li doint encombrier . 
Va s ' ent Ogier , qui mult fet à proisier , 
Jusque à l ' estor n ' i vot regne sachier . 
Quant il i vint , si a trové Garnier , 
Rollant le conte et le proz Olivier , 
Et Otinel , le vaillant chevalier , 
Naimes le proz et le comte Gautier ; 
Il les salue de Dieu le droiturier . 
Quant il le voient , si le courent baisier , 
Puis li demandent s ' il est sain et entier . 
Il lor respont comme prouz chevalier : 
« Seignors , dist il , ainc ne fui plus legier , 
« Ne plus poissant por estor commencier , 
« La merci Deu , le pere droiturier . » 
OR sont ensamble nostre fier joustéor ; 
Por le Danois mainent joie et baudor . 
Tot maintenant se fierent en l ' estor , 
Paien detrenchent et metent à dolour ; 
Tex mil en muerent dont jamès n ' ert retor . 
Voit le Garsile , au cuer en ot tristor , 
Il voit ses homes qui muerent à dolor : 
Tot a perdu , ce dit , sans nul retor . 
Le cheval broche , si ist hors de l ' estor ; 
N ' est pas mervoille si il ot grant fréor : 
Vers la cité s ' en fuit par grant vigor . 
Voit le Ostinel , le hardi poignéor : 
Après Garsile s ' en voit par grant irour , 
A soi méisme a dit l ' empoignéor 
S ' il li eschape , jamès n ' aura honor . 
OTINEL broche le fons d ' une valée , 
En sa main tint toute nue l ' espée , 
Et voit Garsile qui s ' en fuit a celé[e] ; 
Por encontrer a sa regne tirée . 
Quant l ' aprocha , si li dit sa pensée : 
« Sire Garsile , lessiez vos la mellée 
« La vostre gient lessiez mult 
« Et sanz seignor , dolente et esgarée ! 
« Hé ! mauvès rois , ta vie est afinée : 
« Mult mal véistes onques ceste jornée , 
« Se Dex me sauve et ma trenchant espée . » 
« Pur Deu , dit il , dite mei , sire reis : 
« Devez anuit conréer ces Franceis ? 
« Alez vos querre [or] le cras lard as peis ? 
« Nel mangereient por mil mars d ' or keneis ; 
« Altre mès feites , ço est manger à burgeis . » 
DIT Otinel : « Por amor Deu , dan rois , 
« Quar relenquis Mahomet et ses lois , 
« Celui créez qui fu mis en la crois , 
« Por pechéors soufri les granz destrois , 
« Si recevez le bautesme françois . 
« Karles mes sire vos rendra toz voz drois , 
« Ja n ' en perdrez la value d ' un pois . » 
Et dit Garsile : « Mahom , quel là ferois , 
« De cest gloton si ne me vengerois ? 
« Fix à putain , dit il , malvès renois , 
« Mar grepesistes Mahomet et ses lois , 
« Hui en cest jor mult chier le comperrois ; 
« Se ne m ' en venge , ne me pris pas . I . pois . » 
LI rois Garsiles fu mult forment iriez , 
Por le mesdit li a . II . darz lanciez ; 
Le cheval broche des esperons des piez , 
Brandit la hante , vers lui s ' est ellessiez , 
Fiert Otinel sus son hiaume vergiez 
Que flors et pierres en a jus trebuchiez . 
Ja fust li rois bien essauciez 
Et de son cors mult cruelment vengiez , 
Quant son estrier li brise en . I . des piez ; 
Vosist ou non , à terre est trebunchiez 
Par son déable dont il est engingniez 
Le destre braz li est par mi brisiez . 
Li rois se pasme , quant se senti blechiés . 
Rollans regarde contreval . I . plessiez , 
Et voit Garsile qui estoit trebuchiez ; 
Sachiez de voir qu ' il n ' en fu pas iriez . 
Le cheval broche , si s ' est bien afichiez , 
alaine qu ' il pot s ' est li ber avanciez , 
Ainz que Garsiles poïst estre dreciez . 
Li quens Rollans li est tant aprochiez , 
As mains le prent , onques ne fu si liez ; 
Quant il le tint , si fu bien justiciez . 
Garsile crie : « Seignors , ne me touchiez ; 
« A vos me rent , ma vie me lessiez , 
« Atant vos pri que vos ne m ' ociez . » 
LI . XII . per sunt illec assemblez , 
Garsile voient qui est pris et matez ; 
Trestuit ensemble l ' en ont au roi menez . 
Mès li Danois est illec demorez : 
Voit . I . paien fuiant parmi les prez 
Vers la cité , por avoir sauvetez . 
Mult estoit fier et fort desmesurez ; 
Amirans ert de mult grant parentez ; 
Trestuit si home erent mort et tuez . 
Cel jour avoit mult nostre gient grevez , 
Mien escient , plus de . CCC . tuez ; 
Mès li Danois li est devant alez . 
Les lances baissent , si se sunt encontrez , 
Le paien faut , qu ' il ne l ' a adesez ; 
Mès Ogier l ' a fierement assenez , 
Parmi le cuer li a l ' espier passez : 
« Avant , dist il , cuvert desmesurez , 
« Jamès par vos n ' ert François destorbez . » 
Monjoie escrie , outre s ' en est passez , 
Jusqu ' à l ' estor n ' i a regne tirez . 
Nostre Emperere a son prison gardez , 
Dedens sa chartre fu mis et enserrez . 
Illec moru à duel et à viltez ; 
Jamès prodome ne toudra heritez . 
Et nos François sont bien resvigorez , 
Chascuns i fiert du branc d ' acier letrez , 
Paiens ocient et metent à viltez . 
Ainz qu ' il soit vespre ne soleil resconsez , 
Les ont vaincuz et prise la citez . 
Dedens la vile s ' en sont li nostre entrez , 
Tot ont ocis quanqu ' il i ont trovez . 
De la vitaille truevent à grant plentez . 
Karles li rois a Oton apellez , 
Et il i vint , bel s ' i est presentez ; 
Sa fille mande par Naimes le barbez , 
Cil li amaine , n ' i a pas demorez . 
Karles la donne à Oton le senez . 
Tot maintenant sont au mostier alez , 
[Et] l ' arcevesques a la messe chanté . 
A la loi Dieu se sont entr ' espousé . 
Quant sont sacré , arriere sont torné , 
Ou haut [palais] sont ensemble montez . 
Li keu avoient le mengier aprestez , 
L ' eve aporterent , si a li rois lavez . 
Grans sont les noces , . XV . jors ont durez , 
Nules plus riches ne vit hom qui soit nez . 
Nostre emperere ne s ' est mi[e] oubliez : 
Après mengier a son nevou mandez , 
Et Olivier li preuz et li senez , 
Et ses barons cels où plus s ' est fiez , 
Pus si lor a le rengne devisez , 
L ' un après l ' autre a paié à son grez . 
Otinel est ou païs demorez , 
Et Belissent , ou gient cors honorez ; 
De la terre est et saisi et chasez , 
Pus en fu il sires et rois clamez . 
Nostre emperere a son erre aprestez , 
Venir s ' en voust en France , à son rengné . 
A Otinel a congié demandé 
Et à sa fille au grelle cors mollé , 
Et il li donne volentiers et de gré . 
Au departir ot maint cheveil tiré , 
Lermes plorées et grant duel demené . 
Kalles baisa Otinel l ' alosé , 
Et Belissent , quar mult l ' avoit amé . 
A ces paroles se sunt acheminé 
Et Otes remest à garder la cité . 
Par ses jornés à nostre rois erré 
Tant que il vint à Paris sa cité . 
De ses François fu forment honoré , 
Mult ont grant joie quant Dex l ' ot amené . 
Par ses chastiaux s ' est Karles reposé , 
Et Otinel a gardé le rengné . 
De totes parz l ' a fierement gardé , 
Pour ce biaus hons que fu et grans et redouté , 
Et si fu prouz et plain de léauté , 
Et essauça sainte crestienté . 
Bien tint sa terre les jors de son aé ; 
Sa fin fu bele , plaine de grant bonté : 
Diex en ait l ' ame par la soe pitié . 
